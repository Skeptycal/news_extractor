7ਵੀਂ 'ਚ ਪੜ੍ਹਦੇ ਸਿਕੰਦਰ ਸਿਰ 9 ਲੱਖ ਦਾ ਕਰਜ਼ਾ
ਬੁਢਲਾਡਾ (ਬਾਂਸਲ) - ਪਿੰਡ  ਬਹਾਦਰਪੁਰ ਦਾ 7ਵੀਂ ਜਮਾਤ 'ਚ ਪੜ੍ਹਦਾ ਬੱਚਾ ਆਪਣੇ ਮ੍ਰਿਤਕ ਕਰਜ਼ਾਈ ਕਿਸਾਨ ਬਾਪ ਦੇ ਕਰਜ਼ੇ  ਦੀ ਪੰਡ ਚੁੱਕਣ ਤੋਂ ਹੁਣ ਅਸਮਰੱਥ ਹੈ। ਡੂੰਘੀਆਂ ਸੋਚਾਂ 'ਚ ਡੁੱਬੇ ਇਸ ਵਿਦਿਆਰਥੀ ਨੂੰ  ਹੁਣ ਇਹ ਡਰ ਸਤਾ ਰਿਹਾ ਹੈ ਕਿ ਉਸ ਦੇ ਮਾਤਾ-ਪਿਤਾ ਦੀ ਤਰ੍ਹਾਂ ਜੇਕਰ ਉਸ ਦੇ ਦਾਦਾ  ਗੁਰਨਾਮ ਸਿੰਘ ਤੇ ਦਾਦੀ ਸੁਰਜੀਤ ਕੌਰ ਦਾ ਵੀ ਉਸ ਦੇ ਸਿਰ ਤੋਂ ਕਿਤੇ ਸਾਇਆ ਉਠ ਗਿਆ ਤਾਂ  ਉਸ ਦਾ ਕੀ ਹੋਵੇਗਾ। ਉਹ ਬਾਦਸ਼ਾਹ ਸਿਕੰਦਰ ਬਣਨਾ ਚਾਹੁੰਦਾ ਸੀ ਪਰ ਉਸ ਨੂੰ ਪਿਤਾ ਜਸਵੀਰ  ਸਿੰਘ ਦੀ ਦੇਣਦਾਰੀ ਨੇ 9 ਲੱਖ ਰੁਪਏ ਦਾ ਕਰਜ਼ਦਾਰ ਬਣਾ ਦਿੱਤਾ। 
ਪਿੰਡ ਬਹਾਦਰਪੁਰ  ਵਿਖੇ ਜਸਵੀਰ ਸਿੰਘ ਤੇ ਵੀਰਪਾਲ ਕੌਰ ਦੇ ਘਰ ਪੈਦਾ ਹੋਇਆ ਸਿਕੰਦਰ ਸਿੰਘ ਪਿੰਡ ਕੁਲਰੀਆਂ  ਵਿਖੇ ਸਰਕਾਰੀ ਆਦਰਸ਼ ਸਕੂਲ ਦਾ ਵਿਦਿਆਰਥੀ ਹੈ। ਸਿਕੰਦਰ ਆਪਣੇ ਮਾਤਾ-ਪਿਤਾ ਦੀ ਮੌਤ ਤੋਂ  ਬਾਅਦ ਦੁਨੀਆ ਦਾ ਸਭ ਤੋਂ ਛੋਟੀ ਉਮਰ ਦਾ ਪਹਿਲਾ ਕਰਜ਼ਦਾਰ ਹੈ, ਜਿਸ ਦੇ ਸਿਰ ਸਰਕਾਰੀ ਅਤੇ  ਗੈਰ-ਸਰਕਾਰੀ ਅਦਾਰਿਆਂ ਦਾ 9 ਲੱਖ ਰੁਪਏ ਕਰਜ਼ਾ ਹੈ। ਪਿੰਡ ਦੇ ਪਤਵੰਤਿਆਂ ਤੇ ਰਿਸ਼ਤੇਦਾਰਾਂ  ਨੇ ਸਿਕੰਦਰ ਦੇ ਤਾਏ ਨਾਲ ਖੇਤੀ ਦਾ ਹਿਸਾਬ-ਕਿਤਾਬ ਕੀਤਾ ਤਾਂ ਸਾਰਾ ਜੋੜ-ਘਟਾ ਕਰ ਕੇ  ਸਿਕੰਦਰ ਦੇ ਮੋਢਿਆਂ 'ਤੇ 9 ਲੱਖ ਰੁਪਏ ਦਾ ਕਰਜ਼ਾ ਆ ਟਿਕਿਆ। ਵੰਡ 'ਚ ਸਿਕੰਦਰ ਨੂੰ ਆਪਣੇ  ਹਿੱਸੇ ਦੀ 3 ਏਕੜ ਜ਼ਮੀਨ ਸਮੇਤ ਇਕ ਮੱਝ ਮਿਲੀ। ਵਿਦੇਸ਼ਾਂ 'ਚ ਬੈਠੇ ਪੰਜਾਬੀਆਂ ਨੂੰ  ਚਾਹੀਦਾ ਹੈ ਕਿ ਉਹ ਇਸ ਸਿਕੰਦਰ ਨੂੰ ਹਰੀ ਕ੍ਰਾਂਤੀ ਦੇ ਮੈਦਾਨ 'ਚ ਉਤਾਰਨ ਲਈ ਇਸ ਦੀ  ਬਾਂਹ ਜ਼ਰੂਰ ਫੜਨ।
Source : http://jagbani.punjabkesari.in/punjab/news/7th-class-student-sikhander-have-debt-of-rs-9-lack-536967

ਧਮਾਕੇਦਾਰ ਬੱਲੇਬਾਜ਼ੀ ਦੀ ਬਦੌਲਤ ਡੇਵਿਡ ਵਾਰਨਰ ਬਣੇ 'ਮੈਨ ਆਫ ਦਿ ਮੈਚ'
ਹੈਦਰਾਬਾਦ— ਆਈ. ਪੀ. ਐੱਲ. 9 ਦੇ 12ਵੇਂ ਮੁਕਾਬਲੇ 'ਚ ਮੁੰਬਈ ਇੰਡੀਅਨਜ਼ ਦੀ ਟੀਮ ਨੇ ਸਨ ਰਾਈਜ਼ਰਸ ਹੈਦਰਾਬਾਦ ਨੂੰ 143 ਦੌੜਾਂ ਦਾ ਟੀਚਾ ਦਿੱਤਾ ਹੈ। ਜਿਸ ਦੇ ਜਵਾਬ 'ਚ ਹੈਦਰਾਬਾਦ ਨੇ ਮੁੰਬਈ ਇੰਡੀਅਨਸ ਨੂੰ 7 ਵਿਕਟਾਂ ਤੋਂ ਹਰਾ ਦਿੱਤਾ। ਹੈਦਰਾਬਾਦ ਦੇ ਕਪਤਾਨ ਡੇਵਿਡ ਵਾਰਨਰ ਨੇ ਸ਼ਾਨਦਾਰ ਬੱਲੇਬਾਜ਼ੀ ਕਰਦਿਆਂ 59 ਗੇਂਦਾਂ 'ਚ 90 ਦੌੜਾਂ ਬਣਾਈਆਂ। ਜਿਸ ਦੀ ਬਦੌਲਤ ਉਨ੍ਹਾਂ ਨੂੰ 'ਮੈਨ ਆਫ ਦਿ ਮੈਚ' ਚੁਣਿਆ ਗਿਆ।  
ਮੁੰਬਈ ਇੰਡੀਅਨਜ਼ ਵਲੋਂ ਅੰਬਾਤੀ ਰਾਇਡੂ ਨੇ 54 ਦੌੜਾਂ ਬਣਾਈਆਂ। ਇਸ ਤੋਂ ਬਾਅਦ ਕਰੂਨਾਲ ਪਾਂਡਿਆ ਨੇ 49 ਦੌੜਾਂ ਦੀ ਬੇਮਿਸਾਲ ਪਾਰੀ ਖੇਡੀ।
ਬਾਕੀ ਦੀ ਟੀਮ ਕੁਝ ਖਾਸ ਕਮਾਲ ਨਹੀਂ ਦਿਖਾ ਸਕੀ ਤੇ 20 ਓਵਰਾਂ 'ਚ 6 ਵਿਕਟਾਂ ਗੁਆ ਕੇ ਸਿਰਫ 142 ਦੌੜਾਂ ਹੀ ਬਣਾ ਸਕੀ। ਦੂਜੇ ਪਾਸੇ ਹੈਦਰਾਬਾਦ ਦੇ ਗੇਂਦਬਾਜ਼ਾਂ 'ਚੋਂ ਬਰਿੰਦਰ ਸਰਾਨ ਨੇ 4 ਓਵਰਾਂ 'ਚ 28 ਦੌੜਾਂ ਦੇ ਕੇ 3 ਵਿਕਟਾਂ ਹਾਸਲ ਕੀਤੀਆਂ, ਜਦਕਿ ਭੁਵਨੇਸ਼ਵਰ ਕੁਮਾਰ ਤੇ ਮੁਸਤਫੀਜ਼ੁਰ ਰਹਿਮਾਨ ਨੇ ਕ੍ਰਮਵਾਰ 17 ਤੇ 32 ਦੌੜਾਂ ਦੇ ਕੇ 1-1 ਵਿਕਟਾਂ ਹਾਸਲ ਕੀਤੀਆਂ।
Source : http://jagbani.punjabkesari.in/sports/news/explosive-batsman-david-warner-became-the-man-of-the-match-536961

IPL 9 : ਸਨ ਰਾਈਜ਼ਰਸ ਹੈਦਰਾਬਾਦ ਨੇ ਮੁੰਬਈ ਇੰਡੀਅਨਜ਼ ਨੂੰ 7 ਵਿਕਟਾਂ ਨਾਲ ਹਰਾਇਆ
ਹੈਦਰਾਬਾਦ— ਆਈ. ਪੀ. ਐੱਲ. 9 ਦੇ 12ਵੇਂ ਮੁਕਾਬਲੇ 'ਚ ਸਨ ਰਾਈਜ਼ਰਸ ਹੈਦਰਾਬਾਦ ਦੀ ਟੀਮ ਨੇ ਮੁੰਬਈ ਇੰਡੀਅਨਜ਼ ਨੂੰ 7 ਵਿਕਟਾਂ ਨਾਲ ਹਰਾ ਦਿੱਤਾ ਹੈ। 143 ਦੌੜਾਂ ਦਾ ਟੀਚਾ ਪੂਰਾ ਕਰਨ ਉਤਰੀ ਹੈਦਰਾਬਾਦ ਦੀ ਟੀਮ ਨੇ 17.3 ਓਵਰਾਂ 'ਚ ਮੁੰਬਈ ਵਲੋਂ ਦਿੱਤਾ ਟੀਚਾ ਹਾਸਲ ਕਰ ਲਿਆ। ਹੈਦਰਾਬਾਦ ਟੀਮ ਦੇ ਕਪਤਾਨ ਤੇ ਸਲਾਮੀ ਬੱਲੇਬਾਜ਼ ਡੇਵਿਡ ਵਾਰਨਰ ਨੇ ਸ਼ਾਨਦਾਰ 90 ਦੌੜਾਂ ਦੀ ਪਾਰੀ ਖੇਡੀ, ਜਿਸ ਦੀ ਬਦੌਲਤ ਟੀਮ ਨੂੰ ਮਜ਼ਬੂਤੀ ਮਿਲੀ।
ਸ਼ਿਖਰ ਧਵਨ ਸਿਰਫ 2 ਦੌੜਾਂ ਬਣਾ ਕੇ ਆਊਟ ਹੋ ਗਏ। ਇਸ ਤੋਂ ਬਾਅਦ ਮੋਈਸਿਸ ਹੈਨਰਿਕਸ ਨੇ 20, ਈਓਨ ਮੋਰਗਨ ਨੇ 11 ਤੇ ਦੀਪਕ ਹੁੱਡਾ ਨੇ 17 ਦੌੜਾਂ ਦਾ ਯੋਗਦਾਨ ਪਾਇਆ। ਉਧਰ ਮੁੰਬਈ ਇੰਡੀਅਨਜ਼ ਦੀ ਗੇਂਦਬਾਜ਼ੀ ਕੁਝ ਖਾਸ ਨਹੀਂ ਰਹੀ। ਟਿਮ ਸਾਊਥੀ ਨੇ 4 ਓਵਰਾਂ 'ਚ 24 ਦੌੜਾਂ ਦੇ ਕੇ 3 ਵਿਕਟਾਂ ਹਾਸਲ ਕੀਤੀਆਂ ਪਰ ਟਿਮ ਦੀ ਗੇਂਦਬਾਜ਼ੀ ਵੀ ਟੀਮ ਨੂੰ ਜਿੱਤ ਨਹੀਂ ਦਿਵਾ ਸਕੀ। ਡੇਵਿਡ ਵਾਰਨਰ ਨੂੰ ਸ਼ਾਨਦਾਰ ਪਾਰੀ ਦੀ ਬਦੌਲਤ ਮੈਨ ਆਫ ਦਿ ਮੈਚ ਨਾਲ ਸਨਮਾਨਿਤ ਕੀਤਾ ਗਿਆ।
Source : http://jagbani.punjabkesari.in/sports/news/sunrisers-hyderabad-won-by-7-wickets-536958

ਪੰਜਾਬ ਕਾਂਗਰਸ ਵੱਲੋਂ ਕਣਕ ਦੀ ਖਰੀਦ 'ਤੇ ਨਜ਼ਰ ਰੱਖਣ ਲਈ ਉੱਚ ਪੱਧਰੀ ਕਮੇਟੀ ਗਠਿਤ
ਜਲੰਧਰ (ਧਵਨ)-ਪੰਜਾਬ ਸੂਬਾ ਕਾਂਗਰਸ ਕਮੇਟੀ ਦੇ ਪ੍ਰਧਾਨ ਕੈਪਟਨ ਅਮਰਿੰਦਰ ਸਿੰਘ ਨੇ ਅੱਜ ਸੂਬੇ ਵਿਚ ਕਣਕ ਦੀ ਖਰੀਦ ਦੀ ਪ੍ਰਕਿਰਿਆ 'ਤੇ ਨਜ਼ਰ ਰੱਖਣ ਲਈ ਪਾਰਟੀ ਦੇ ਸੀਨੀਅਰ ਨੇਤਾਵਾਂ 'ਤੇ ਆਧਾਰਿਤ ਇਕ ਉੱਚ ਪੱਧਰੀ ਕਮੇਟੀ ਦਾ ਗਠਨ ਕੀਤਾ ਹੈ। ਦਿੱਲੀ ਵਿਚ ਅੱਜ ਹੋਈ ਅਹਿਮ ਬੈਠਕ ਵਿਚ ਕੈਪਟਨ ਅਮਰਿੰਦਰ ਸਿੰਘ, ਪੰਜਾਬ ਮਾਮਲਿਆਂ ਦੇ ਇੰਚਾਰਜ ਸ਼ਕੀਲ ਅਹਿਮਦ ਤੇ ਸਕੱਤਰ ਹਰੀਸ਼ ਚੌਧਰੀ ਨੇ ਹਿੱਸਾ ਲਿਆ, ਜਿਸ ਵਿਚ ਕਮੇਟੀ  ਦਾ ਸਰਪ੍ਰਸਤ ਪਾਰਟੀ ਦੇ ਸੀਨੀਅਰ ਉਪ ਪ੍ਰਧਾਨ ਲਾਲ ਸਿੰਘ ਨੂੰ ਬਣਾਇਆ ਗਿਆ। 
ਕਮੇਟੀ ਵੱਲੋਂ ਆਪਣੀ ਪਹਿਲੀ ਬੈਠਕ 20 ਅਪ੍ਰੈਲ ਨੂੰ ਚੰਡੀਗੜ੍ਹ ਵਿਚ ਬੁਲਾਈ ਗਈ ਹੈ, ਜਿਸ ਵਿਚ ਕਾਂਗਰਸ ਦੇ ਐਕਸ਼ਨ ਪਲਾਨ ਬਾਰੇ ਫੈਸਲਾ ਲਿਆ ਜਾਵੇਗਾ। ਜ਼ਿਕਰਯੋਗ ਹੈ ਕਿ ਪੰਜਾਬ ਵਿਚ ਰਿਜ਼ਰਵ ਬੈਂਕ ਵੱਲੋਂ ਅਜੇ ਤੱਕ ਸੀ. ਸੀ. ਐੱਲ. ਲਿਮਟ ਜਾਰੀ ਨਹੀਂ ਕੀਤੀ ਗਈ ਹੈ, ਜਿਸ ਕਾਰਨ ਕਣਕ ਦੀ ਖਰੀਦ ਨੂੰ ਲੈ ਕੇ ਬੇਯਕੀਨੀ ਬਣੀ ਹੋਈ ਹੈ।
ਕਮੇਟੀ ਵੱਲੋਂ ਅਗਲੇ 20 ਦਿਨਾਂ ਵਿਚ ਖਰੀਦ ਪ੍ਰਕਿਰਿਆ 'ਤੇ ਪੂਰੀ ਨਜ਼ਰ ਰੱਖੀ ਜਾਵੇਗੀ। ਸੂਬੇ ਦੀਆਂ 500 ਤੋਂ ਵੱਧ ਮੰਡੀਆਂ ਵਿਚ ਖਰੀਦ ਹੌਲੀ ਰਫਤਾਰ ਨਾਲ ਚੱਲ ਰਹੀ ਹੈ। ਕਾਂਗਰਸ ਕਮੇਟੀ ਇਹ ਦੇਖੇਗੀ ਕਿ ਕਿਸਾਨਾਂ ਨੂੰ ਮੰਡੀਆਂ ਵਿਚ ਕਿਸੇ ਤਰ੍ਹਾਂ ਦੀਆਂ ਮੁਸ਼ਕਲਾਂ ਦਾ ਸਾਹਮਣਾ ਨਾ ਕਰਨਾ ਪਵੇ ਅਤੇ ਉਨ੍ਹਾਂ ਨੂੰ ਸਮੇਂ 'ਤੇ ਖਰੀਦ ਏਜੰਸੀਆਂ ਤੋਂ ਪੇਮੈਂਟ ਮਿਲ ਜਾਵੇ। 
ਬੈਠਕ ਵਿਚ ਸੀਨੀਅਰ ਨੇਤਾਵਾਂ ਦਾ ਮੰਨਣਾ ਸੀ ਕਿ ਅਕਾਲੀਆਂ ਦੇ 9 ਸਾਲਾਂ ਦੇ ਸੈਸ਼ਨ ਕਾਲ ਵਿਚ ਕਿਸਾਨਾਂ ਦੀਆਂ ਫਸਲਾਂ ਦੀ ਬੇਕਦਰੀ ਹੋਈ ਹੈ। ਅਧਿਕਾਰੀਆਂ ਅਤੇ ਖਰੀਦ ਏਜੰਸੀਆਂ ਨੇ ਕਿਸਾਨਾਂ ਦਾ ਸ਼ੋਸ਼ਣ ਕੀਤਾ ਹੈ। 20 ਅਪ੍ਰੈਲ ਦੀ ਬੈਠਕ ਤੋਂ ਬਾਅਦ ਕਮੇਟੀ ਮੁੜ ਬੈਠਕ ਕਰਕੇ ਸਾਰੇ 117 ਵਿਧਾਨ ਸਭਾ ਹਲਕਿਆਂ ਵਿਚ ਖਰੀਦ ਪ੍ਰਕਿਰਿਆ ਨੂੰ ਦੇਖੇਗੀ।  ਇਹ ਵੀ ਫੈਸਲਾ ਲਿਆ ਗਿਆ ਕਿ ਮੰਡੀਆਂ ਵਿਚ ਡਾ. ਸ਼ਕੀਲ ਅਹਿਮਦ ਅਤੇ ਪੰਜਾਬ ਕਾਂਗਰਸ ਚੋਣ ਮੁਹਿੰਮ ਦੀ ਚੇਅਰਪਰਸਨ ਅੰਬਿਕਾ ਸੋਨੀ ਵੀ ਮੰਡੀਆਂ ਦਾ ਦੌਰਾ ਕਰੇਗੀ।
Source : http://jagbani.punjabkesari.in/punjab/news/punjab-congress-536953

ਪੰਜਾਬ ਤੇ ਹਰਿਆਣਾ 'ਚ ਵੀ ਬਣ ਸਕਦੇ ਹਨ ਸੋਕੇ ਵਰਗੇ ਹਾਲਾਤ
ਨਵੀਂ ਦਿੱਲੀ— ਜਿਸ ਤਰ੍ਹਾਂ ਲਾਤੂਰ ਦੇ ਸੋਕਾ ਪ੍ਰਭਾਵਿਤ ਇਲਾਕਿਆਂ ਵਿਚ ਪਾਣੀ ਦੀਆਂ ਟ੍ਰੇਨਾਂ ਅਤੇ ਟੈਂਕਰਾਂ ਲਈ ਲੜਾਈ ਹੋ ਰਹੀ ਹੈ ਉਸੇ ਤਰ੍ਹਾਂ ਦਿੱਲੀ, ਪੰਜਾਬ, ਹਰਿਆਣਾ ਅਤੇ ਰਾਜਸਥਾਨ ਨੂੰ ਪਾਣੀ ਦੀ ਕਮੀ ਦਾ ਸਾਹਮਣਾ ਕਰਨਾ ਪੈ ਸਕਦਾ ਹੈ। ਇਨ੍ਹਾਂ ਸੂਬਿਆਂ ਵਿਚ ਪ੍ਰਤੀ ਵਿਅਕਤੀ ਪਾਣੀ ਦੀ ਖਪਤ ਸੰਬੰਧੀ ਅੰਕੜੇ ਦੱਸਦੇ ਹਨ ਕਿ ਇਨ੍ਹਾਂ ਸੂਬਿਆਂ ਵਿਚ ਵੀ ਮਹਾਰਾਸ਼ਟਰ ਦੇ ਮਰਾਠਵਾੜਾ ਇਲਾਕੇ ਵਾਂਗ ਹਾਲਾਤ ਪੈਦਾ ਹੋ ਸਕਦੇ ਹਨ ਜਿਥੇ ਲਗਾਤਾਰ 2 ਸਾਲਾਂ ਤੋਂ ਸੋਕਾ ਪੈ ਰਿਹਾ ਹੈ।
ਦੇਸ਼ ਦੇ ਜ਼ਮੀਨੀ ਪਾਣੀ ਦੇ ਸਰੋਤਾਂ ਨਾਲ ਸੰੰਬੰਧਤ ਬੋਰਡ ਸੀ. ਜੀ. ਡਬਲਯੂ. ਬੀ. ਦੇ ਤਾਜ਼ਾ ਅੰਦਾਜ਼ੇ ਮੁਤਾਬਕ ਇਹ ਸੂਬੇ ਆਪਣੀ ਹੱਦ ਤੋਂ ਜ਼ਿਆਦਾ ਜ਼ਮੀਨੀ ਪਾਣੀ ਦੀ ਖਪਤ ਕਰ ਰਹੇ ਹਨ ਜਿਸ ਨਾਲ ਉਹ ਭਵਿੱਖ ਵਿਚ ਪਾਣੀ ਦੇ ਸੰਕਟ ਦਾ ਸਾਹਮਣਾ ਕਰ ਸਕਦੇ ਹਨ। ਇਸ ਸਬੰਧ ਵਿਚ ਸੀ. ਡਬਲਯੂ. ਜੀ. ਬੀ. ਦੇ ਵਿਗਿਆਨੀ ਸ਼ੰਸ਼ਕ ਸ਼ੇਖਰ ਨੇ ਕਿਹਾ ਕਿ ਪੰਜਾਬ ਅਤੇ ਹਰਿਆਣਾ ਵਿਚ ਖੇਤੀਬਾੜੀ ਲਈ ਵਰਤੇ ਜਾ ਰਹੇ ਬੇਹਿਸਾਬੇ ਪਾਣੀ ਦੀ ਵਰਤੋਂ ਚਿੰਤਾ ਦਾ ਮੁਖ ਵਿਸ਼ਾ ਹੈ। ਇਸ ਲਈ ਕਿਸਾਨਾਂ ਨੂੰ ਮੁਫਤ ਬਿਜਲੀ ਦੇਣਾ ਬੰਦ ਕੀਤਾ ਜਾਣਾ ਚਾਹੀਦਾ ਹੈ ਤਾਂ ਜੋ ਕਿਸਾਨ ਪਾਣੀ ਦੀ ਦੁਰਵਰਤੋਂ ਨਾ ਕਰ ਸਕਣ। ਪੰਜਾਬ ਵਰਗੇ ਸੂਬੇ ਵਿਚ ਸਿੰਚਾਈ ਲਈ ਡ੍ਰਿਪ ਅਤੇ ਸਮਰਿੰਕਲਰਸ ਤਕਨੀਕ ਦੀ ਵਰਤੋਂ ਕੀਤੀ ਜਾਣੀ ਚਾਹੀਦੀ ਹੈ। 
ਦਿੱਲੀ ਵਿਚ ਵੀ ਪਾਣੀ ਦੇ ਸੰਕਟ ਦੇ ਹਾਲਾਤ ਹਨ ਅਤੇ ਜਦੋਂ ਅੰਦੋਲਨਕਾਰੀ ਜਾਟਾਂ  ਨੇ ਹਰਿਆਣਾ ਤੋਂ ਪਾਣੀ ਦੀ ਸਪਲਾਈ ਲਾਈਨ ਕੱਟ ਦਿੱਤੀ ਤਾਂ ਇਸ ਦੀ ਤਾਜ਼ਾ ਤਸਵੀਰ ਸਾਹਮਣੇ ਆਈ।
Source : http://jagbani.punjabkesari.in/national/news/situation-in-punjab-and-haryana-drought-536924

ਕੇਜਰੀਵਾਲ ਦੇ ਦਾਅਵਿਆਂ ਨੂੰ ਅਕਾਲੀ ਦਲ ਨੇ ਦੱਸਿਆ ਝੂਠ
ਚੰਡੀਗੜ੍ਹ : ਦਿੱਲੀ ਦੀ  ਕੇਜਰੀਵਾਲ ਸਰਕਾਰ ਵਲੋਂ ਪੁਲਾਂ ਦੀ ਉਸਾਰੀ 'ਚ 300 ਕਰੋੜ ਬਚਾਉਣ ਦੇ ਦਾਅਵਿਆਂ ਦੀ  ਸੁਖਬੀਰ ਬਾਦਲ ਦੇ ਸਲਾਹਕਾਰ ਮਨਜਿੰਦਰ ਸਿਰਸਾ ਨੇ ਪੋਲ ਖੋਲ੍ਹੀ ਹੈ। ਸਿਰਸਾ ਦਾ ਕਹਿਣਾ ਹੈ  ਕਿ ਦੋ ਪੁੱਲ ਕੇਜਰੀਵਾਲ ਦੇ ਮੁੱਖ ਮੰਤਰੀ ਬਨਣ ਤੋਂ ਪਹਿਲਾਂ ਬਣੇ ਸਨ ਜਿਨ੍ਹਾਂ 'ਚੋ  ਪੈਸੇ ਦੀ ਬਚਤ ਹੋਈ ਸੀ ਜਦਕਿ ਕੇਜਰੀਵਾਲ ਵਲੋਂ ਬਣਾਏ ਗਏ ਤੀਜੇ ਪੁੱਲ ਵੇਲੇ 32 ਕਰੋੜ  ਫਾਲਤੂ ਦਿੱਤਾ ਗਿਆ।
ਸਿਰਸਾ ਦਾ ਕਹਿਣਾ ਹੈ ਕਿ ਕੇਜਰੀਵਾਲ ਨੇ ਆਪਣੀ ਕਰਤੂਤ ਨੂੰ ਛੁਪਾਉਣ ਲਈ ਮੀਡੀਆਂ 'ਚ 10 ਕਰੋੜ ਦੀ ਇਸ਼ਤਿਹਾਰਬਾਜ਼ੀ ਵੀ ਕੀਤੀ ਹੈ।
Source : http://jagbani.punjabkesari.in/punjab/news/manjinder-sirsa-sukhbir-badal-arvind-kejriwal-536922

ਵਿਦੇਸ਼ ਡਾਲਰ ਇਕੱਠੇ ਕਰਨ ਚੱਲੇ ਹਨ ਕੈਪਟਨ : ਹਰਸਿਮਰਤ (ਵੀਡੀਓ)
ਬਠਿੰਡਾ : ਸੂਬਾ ਕਾਂਗਰਸ  ਪ੍ਰਧਾਨ ਕੈਪਟਨ ਅਮਰਿੰਦਰ ਸਿੰਘ ਦੀ ਵਿਦੇਸ਼ ਫੇਰੀ 'ਤੇ ਕੇਂਦਰੀ ਮੰਤਰੀ ਹਰਸਿਮਰਤ ਕੌਰ  ਬਾਦਲ ਨੇ ਚੁਟਕੀ ਲਈ ਹੈ। ਹਰਸਿਮਰਤ ਕੌਰ ਬਾਦਲ ਦਾ ਕਹਿਣਾ ਹੈ ਕਿ ਕਾਂਗਰਸ ਸਮੇਤ ਆਮ ਆਦਮੀ  ਪਾਰਟੀ ਦੇ ਆਗੂ ਡਾਲਰ ਇਕੱਠੇ ਕਰਨ ਲਈ ਵਿਦੇਸ਼ ਜਾਂਦੇ ਹਨ। ਹਰਸਿਮਰਤ ਬਠਿੰਡਾ ਵਿਖੇ  ਪੱਤਰਕਾਰਾਂ ਨਾਲ ਗੱਲਬਾਤ ਕਰ ਰਹੇ ਸਨ। ਹਰਸਿਮਰਤ ਦਾ ਕਹਿਣਾ ਹੈ ਕਿ ਇਹ ਆਗੂ ਵੋਟਾਂ ਦੇ  ਪਹਿਲਾਂ ਡਾਲਰ ਇਕੱਠੇ ਕਰਨ ਲਈ ਵਿਦੇਸ਼ਾਂ ਦਾ ਟੂਰ ਲਗਾਉਂਦੇ ਹਨ। 
ਇਸ ਤੋਂ ਪਹਿਲਾਂ ਅਕਾਲੀ ਦਲ ਦੀ ਕੇਂਦਰੀ ਮੰਤਰੀ ਨੇ ਬਠਿੰਡਾ ਵਿਖੇ ਸੰਗਤ ਦਰਸ਼ਨ ਕਰਕੇ ਵਿਕਾਸ ਕਾਰਜਾਂ ਲਈ ਫੰਡ ਵੀ ਜਾਰੀ ਕੀਤੇ।
Source : http://jagbani.punjabkesari.in/punjab/news/captain-amarinder-singh-harsimrat-kaur-badal-dollar-536917

ਵਿਆਹ ਤੋਂ ਚਾਰ ਮਹੀਨੇ ਬਾਅਦ ਕਹਿਰ ਕਮਾ ਗਏ ਸਹੁਰੇ, ਉੱਜੜੀ ਹੱਸਦੀ ਖੇਡਦੀ ਦੁਨੀਆ
ਮਜੀਠਾ  (ਪ੍ਰਿਥੀਪਾਲ ਹਰੀਆਂ)— ਥਾਣਾ ਮਜੀਠਾ ਅਧੀਨ ਆਉਂਦੇ ਪਿੰਡ ਨਾਗ ਕਲਾਂ ਵਿਖੇ ਇਕ ਨਵ  ਵਿਆਹੁਤਾ ਨੂੰ ਅੱਗ ਲਾ ਕੇ ਸਾੜਣ ਦਾ ਸਮਾਚਾਰ ਮਿਲਿਆ ਹੈ। ਪ੍ਰਾਪਤ ਜਾਣਕਾਰੀ ਅਨੁਸਾਰ  ਉਕਾਰ ਸਿੰਘ ਪੁੱਤਰ ਮਾਨ ਸਿੰਘ ਵਾਸੀ ਪਿੰਡ ਮਾਨ ਸੈਡਵਾਲ ਵੱਲੋਂ ਥਾਣਾ ਮਜੀਠਾ ਵਿਖੇ  ਇਤਲਾਹ ਦਿਤੀ ਕਿ ਉਸ ਦੀ ਭੈਣ ਹਰਪ੍ਰੀਤ ਕੌਰ ਦਾ ਵਿਆਹ ਰਵੀ ਪੁੱਤਰ ਕਸ਼ਮੀਰ ਸਿੰਘ ਵਾਸੀ  ਪਿੰਡ ਨਾਗ ਕਲਾਂ ਨਾਲ ਕਰੀਬ 4 ਮਹੀਨੇ ਪਹਿਲਾਂ ਹੋਇਆ ਸੀ। ਵਿਆਹ ਤੋਂ ਬਾਅਦ ਉਸ ਦਾ ਸਹੁਰਾ  ਪਰਿਵਾਰ ਉਸ ਨੂੰ ਅਕਸਰ ਹੀ ਤੰਗ ਪ੍ਰੇਸ਼ਾਨ ਕਰਨ ਲੱਗ ਪਿਆ ਜਿਸ ਬਾਰੇ ਉਸ ਦੀ ਭੈਣ ਨੇ ਕਦੀ  ਵੀ ਉਨ੍ਹਾ ਨਾਲ ਗੱਲ ਨਹੀਂ ਸੀ ਕੀਤੀ।
ਬੀਤੇ ਦਿਨ ਉਸ ਦੇ ਸਹੁਰੇ ਪਰਿਵਾਰ ਨੇ ਉਸ ਦੀ  ਕੁੱਟਮਾਰ ਕੀਤੀ ਅਤੇ ਸੋਮਵਾਰ ਸਵੇਰੇ ਉਸ ਦੀ ਭੈਣ ਦੇ ਸਹੁਰੇ ਪਰਿਵਾਰ ਨੇ ਰਲ ਕੇ ਉਸ ਨੂੰ  ਅੱਗ ਲਾ ਕੇ ਸਾੜ ਦਿੱਤਾ। ਉਸ ਨੇ ਦੱਸਿਆ ਕਿ ਉਸ ਦੀ ਭੈਣ ਹਰਪ੍ਰੀਤ ਕੌਰ ਗਰਭਵਤੀ ਸੀ। ਉਸ  ਦੇ ਸਹੁਰੇ ਪਰਿਵਾਰ 'ਚੋਂ ਕਿਸੇ ਨੇ ਉਨ੍ਹਾਂ ਨੂੰ ਫੋਨ 'ਤੇ ਇਤਲਾਹ ਦਿੱਤੀ ਕਿ ਉਨ੍ਹਾਂ ਦੀ  ਲੜਕੀ ਗੈਸ ਸਿਲੰਡਰ ਫਟਣ ਨਾਲ ਅੱਗ ਨਾਲ ਸੜ ਗਈ ਹੈ। ਜਿਸ 'ਤੇ ਉਨ੍ਹਾ ਨੇ ਥਾਣਾ ਮਜੀਠਾ  ਵਿਖੇ ਇਤਲਾਹ ਦਿੱਤੀ ਮਜੀਠਾ ਪੁਲਸ ਨੇ ਲਾਸ਼ ਨੂੰ ਕਬਜ਼ੇ 'ਚ ਲੈ ਕੇ ਅਗਲੀ ਕਾਰਵਾਈ ਸ਼ੁਰੂ ਕਰ  ਦਿਤੀ ਹੈ।
Source : http://jagbani.punjabkesari.in/punjab/news/married-law-family-police-536908

ਸੁਸ਼ਮਾ ਸਵਰਾਜ ਦੇ ਪਹਿਰਾਵੇ ਦੀ ਟਵਿੱਟਰ 'ਤੇ ਛਿੜੀ ਬਹਿਸ! (ਦੇਖੋ ਤਸਵੀਰਾਂ)
ਨਵੀਂ ਦਿੱਲੀ— ਮੁਲਕ ਦੀ ਵਿਦੇਸ਼ ਮੰਤਰੀ ਸੁਸ਼ਮਾ ਸਵਰਾਜ ਇਨ੍ਹੀ ਦਿਨੀਂ ਈਰਾਨ ਦੌਰੇ 'ਤੇ ਹਨ। ਈਰਾਨ ਦੌਰੇ ਦੌਰਾਨ ਸੁਸ਼ਮਾ ਸਵਰਾਜ ਦੀਆਂ ਜੋ ਤਸਵੀਰਾਂ ਵਾਇਰਲ ਹੋ ਰਹੀਆਂ ਹਨ ਉਨ੍ਹਾਂ 'ਤੇ ਸੋਸ਼ਲ ਮੀਡੀਆ 'ਚ ਕਾਫੀ ਚਰਚਾ ਹੋ ਰਹੀ ਹੈ। 
ਆਪਣੇ ਟਵਿੱਟਰ ਅਕਾਊਂਟ 'ਤੇ ਇੱਕ ਵਿਅਕਤੀ ਨੇ ਸੁਸ਼ਮਾ ਸਵਰਾਜ ਬਾਰੇ ਲਿਖਿਆ ਹੈ ਕਿ ਤੁਹਾਨੂੰ ਹਿਜਾਬ 'ਚ ਦੇਖ ਕੇ ਕਾਫ਼ੀ ਦੁੱਖ ਹੋਇਆ ਹੈ।ਤੁਸੀਂ ਦੁਰਗਾ ਦੀ ਜ਼ਮੀਨ ਤੋਂ ਆਉਂਦੇ ਹੋ। ਇਹ ਗੱਲ ਸ਼ਰਮਨਾਕ ਹੈ।
ਸੁਸ਼ਮਾ ਸਵਰਾਜ ਦੀ ਈਰਾਨ ਦੇ ਰਾਸ਼ਟਰਪਤੀ ਨਾਲ ਹੋਈ ਇਸ ਮੁਲਾਕਾਤ ਨਾਲ ਜ਼ਿਆਦਾ ਉਨ੍ਹਾਂ ਦੇ ਪਹਿਰਾਵੇ 'ਤੇ ਜ਼ਿਆਦਾ ਚਰਚਾ ਹੋ ਰਹੀ ਹੈ। ਮੁਲਾਕਾਤ ਸਮੇਂ ਵਿਦੇਸ਼ ਮੰਤਰੀ ਗੁਲਾਬੀ ਰੰਗ ਦੀ ਸ਼ਾਲ 'ਚ ਪੂਰੀ ਤਰ੍ਹਾਂ ਢਕੀ ਹੋਈ ਨਜ਼ਰ ਆ ਰਹੀ ਹੈ। ਵਿਦੇਸ਼ ਮੰਤਰੀ ਦੇ ਇਸ ਪਹਿਰਾਵੇ ਕਾਰਨ ਸ਼ੋਸਲ ਮੀਡੀਆ 'ਤੇ ਲੋਕਾਂ ਨੇ ਕਈ ਸਵਾਲ ਖੜੇ ਕਰ ਦਿੱਤੇ ਹਨ।
ਵਿਦੇਸ਼ ਮੰਤਰੀ ਪ੍ਰਤੀ ਇਹ ਨਾਰਾਜ਼ਗੀ ਦੇਸ਼ ਵਿੱਚ ਵੀ ਦੇਖਣ ਨੂੰ ਮਿਲ ਰਹੀ ਹੈ। ਪਾਕਿਸਤਾਨੀ ਮੂਲ ਦੇ ਇੱਕ ਵਿਅਕਤੀ ਤਾਰੇਕ ਫ਼ਤਿਹ ਨੇ ਟਵੀਟ ਰਾਹੀਂ ਭਾਰਤੀ ਵਿਦੇਸ਼ ਮੰਤਰੀ ਦੇ ਪਹਿਰਾਵੇ ਉੱਤੇ ਸਵਾਲ ਖੜੇ ਕੀਤੇ ਹਨ।
Source : http://jagbani.punjabkesari.in/international/news/sushma-swaraj-dress-debate-on-twitter--see-pictures-536889

ਜਦੋਂ ਸ਼ਮਸ਼ਾਨਘਾਟ 'ਚ ਪਈ ਲਾਸ਼ ਵਾਪਸ ਲੈ ਗਈ ਪੁਲਸ... (ਤਸਵੀਰਾਂ)
ਬੰਗਾ (ਪੂਜਾ, ਚਮਨ ਲਾਲ, ਰਾਕੇਸ਼) : ਤੁਸੀਂ ਲਾਸ਼ ਨੂੰ ਪੋਸਟਮਾਰਟਮ ਤੋਂ ਬਾਅਦ ਸ਼ਮਸ਼ਾਨਘਾਟ ਜਾਂਦੇ ਹੋਏ ਕਈ ਵਾਰ ਦੇਖਿਆ ਅਤੇ ਸੁਣਿਆ ਹੋਵੇਗਾ ਪਰ ਇਹ ਨਹੀਂ ਸੁਣਿਆ ਹੋਵੇਗਾ ਕਿ ਲਾਸ਼ ਸ਼ਮਸ਼ਾਨਘਾਟ ਤੋਂ ਵਾਪਸ ਪੋਸਟਮਾਰਟਮ ਲਈ ਜਾਂਦੀ ਹੈ, ਅਜਿਹਾ ਹੀ ਵੇਖਣ ਨੂੰ ਮਿਲਿਆ ਹੈ, ਬੰਗਾ ਸ਼ਿਵਪੁਰੀ ਵੈਲਫੇਅਰ ਸੁਸਾਇਟੀ ਮੰਸਦਾਂ ਪੱਟੀ ਵਿਖੇ। 
ਜਾਣਕਾਰੀ ਮੁਤਾਬਕ ਮਜਾਰੀ ਵਾਸੀ ਲਵਪ੍ਰੀਤ ਸਿੰਘ ਪੁੱਤਰ ਜੋਗਾ ਸਿੰਘ ਆਪਣੀ ਭੂਆ ਦੇ ਘਰ ਸਰਹਾਲ ਰਾਣੂੰਆ ਵਿਖੇ ਬੀਤੇ ਦਿਨੀਂ ਗਿਆ ਸੀ ਅਤੇ ਉਥੇ ਅਚਾਨਕ ਉਸਦੀ ਮੌਤ ਹੋ ਜਾਣ ਨਾਲ ਉਸਦੇ ਕਰੀਬੀ ਰਿਸ਼ਤੇਦਾਰ ਇਸ ਨੂੰ ਅੰਤਿਮ ਸੰਸਕਾਰ ਲਈ ਬੰਗਾ ਸ਼ਮਸ਼ਾਨਘਾਟ ਮਸਦਾਂ ਪੱਟੀ ਦੀ ਮੋਰਚਰੀ ਵਿੱਚ ਜਮਾਂ ਕਰਵਾ ਗਏ। 
ਮੁੰਡੇ ਦੇ ਮਾਂ-ਬਾਪ ਨਾ ਹੋਣ ਕਾਰਨ ਉਹ ਆਪਣੇ ਦੋਸਤ ਨਾਲ ਪਿੰਡ ਮਜਾਰੀ ਵਿਖੇ ਰਹਿੰਦਾ ਸੀ। ਜਦੋਂ ਉਨ੍ਹਾਂ ਨੂੰ ਆਪਣੇ ਦੋਸਤ ਲਵਪ੍ਰੀਤ ਦੀ ਮੌਤ ਬਾਰੇ ਪਤਾ ਲੱਗਾ ਤਾਂ ਉਨ੍ਹਾਂ ਨੇ ਕਿਹਾ ਕਿ ਇਹ ਕੁਦਰਤੀ ਮੌਤ ਨਹੀਂ ਹੈ ਅਤੇ ਇਸ ਦਾ ਪੋਸਟਮਾਰਟਮ ਕਰਾਉਣ ਦੀ ਮੰਗ ਕੀਤੀ। ਸ਼ਿਵਪੁਰੀ ਬੰਗਾ ਵਿੱਚ ਤਣਾਅ ਵਾਲਾ ਮਾਹੌਲ ਬਣਦਾ ਦੇਖ ਕੇ ਐਸ. ਐਚ. À ਬਹਿਰਾਮ, ਅਵਤਾਰ ਸਿੰਘ ਤੁਰੰਤ ਮੌਕੇ 'ਤੇਤੇ ਪਹੁੰਚੇ। ਲੜਕੇ ਦੇ ਭੂਆ ਤੇ ਮਾਮਾ ਆਦਿ ਰਿਸ਼ਤੇਦਾਰਾਂ ਨੂੰ ਬੁਲਾਇਆ ਗਿਆ ਅਤੇ ਉਨ੍ਹਾਂ ਦੇ ਬਿਆਨਾਂ ਤੇ ਐਸ.ਐਚ.À ਬਹਿਰਾਮ ਨੇ ਸ਼ਿਵਪੁਰੀ ਚੋਂ ਲਾਸ਼ ਕਬਜੇ 'ਚ ਲੈ ਕੇ ਤੇ ਪੋਸਟਮਾਰਟਮ ਲਈ ਹਸਪਤਾਲ ਲੈ ਗਏ। 
ਮੌਕੇ ਤੇ ਮੁੰਡੇ ਦੀ ਭੂਆ ਕੁਲਵਿੰਦਰ ਕੌਰ ਪਤਨੀ ਚਰਨਜੀਤ ਸਿੰਘ ਨੇ ਦੱਸਿਆ ਕਿ ਲੜਕਾ (ਲਵਪ੍ਰੀਤ) ਬਿਮਾਰ ਹੋਣ ਕਾਰਨ ਉਹ ਪਿੰਡ ਦੇ ਡਾਕਟਰ ਕੋਲ ਲੈ ਕੇ ਗਏ, ਜਿਥੇ ਉਸਨੂੰ ਗਲੂਕੋਜ ਲਗਾਇਆ ਗਿਆ ਅਤੇ ਤੁਰੰਤ ਬਾਅਦ ਉਸਨੂੰ ਢਾਹਾਂ ਕਲੇਰਾਂ ਹਸਪਤਾਲ 'ਚ ਲੈ ਕੇ ਗਏ। ਉਸਦੀ ਹਾਲਤ ਠੀਕ ਨਾਂ ਹੁੰਦੇ ਦੇਖ ਸਰਵਣ ਹਸਪਤਾਲ ਫਗਵਾੜਾ ਵਿਖੇ ਦਾਖਲ ਕਰਵਾਇਆ ਗਿਆ। ਕੁਝ ਸਮੇਂ ਬਾਅਦ ਡਾਕਟਰਾਂ ਨੇ ਇਸਨੂੰ ਮ੍ਰਿਤਕ ਘੋਸ਼ਿਤ ਕਰ ਦਿੱਤਾ ਅਤੇ ਲਵਪ੍ਰੀਤ ਦੀ ਲਾਸ਼ ਨੂੰ ਬੰਗਾ ਸ਼ਿਵਪੁਰੀ ਦੀ ਮੋਰਚਰੀ ਵਿਖੇ ਸੰਸਕਾਰਾਂ ਲਈ ਜਮਾਂ ਕਰਵਾ ਦਿੱਤਾ ਗਿਆ।
Source : http://jagbani.punjabkesari.in/punjab/news/dead-body-in-cremation-ground-536888

ਚਿੱਟੀ ਮੱਖੀ ਤੋਂ ਖਤਰਨਾਕ ਹੈ ਚਿੱਟੀ ਟੋਪੀ : ਹਰਸਿਮਰਤ (ਵੀਡੀਓ)
ਬਠਿੰਡਾ : ਕੇਂਦਰੀ ਮੰਤਰੀ  ਹਰਸਿਮਰਤ ਕੌਰ ਬਾਦਲ ਨੇ ਆਮ ਆਦਮੀ ਪਾਰਟੀ 'ਤੇ ਸ਼ਬਦੀ ਹਮਲਾ ਕੀਤਾ ਹੈ। ਹਰਸਿਮਰਤ ਦਾ  ਕਹਿਣਾ ਹੈ ਕਿ ਚਿੱਟੀ ਮੱਖੀ ਨੇ ਤਾਂ ਕਿਸਾਨਾਂ ਦੀ ਨਰਮੇ ਦੀ ਫਸਲ ਨੂੰ ਤਬਾਹ ਕੀਤੀ ਸੀ  ਜੇਕਰ ਚਿੱਟੀ ਟੋਪੀ ਵਾਲੇ ਪੰਜਾਬ ਵਿਚ ਆ ਗਏ ਤਾਂ ਉਹ ਪੂਰੇ ਦੇ ਪੂਰੇ ਪੰਜਾਬ ਨੂੰ ਹੀ  ਤਬਾਹ ਕਰ ਦੇਣਗੇ। ਪਾਣੀਆਂ ਦੇ ਮੁੱਦੇ 'ਤੇ ਹਰਸਿਮਰਤ ਨੇ ਆਮ ਆਦਮੀ ਪਾਰਟੀ ਨੂੰ ਆਪਣਾ  ਸਟੈਂਡ ਸਪੱਸ਼ਟ ਕਰਨ ਲਈ ਕਿਹਾ ਹੈ। 
ਐਸ. ਵਾਈ. ਐਲ. ਮੁੱਦੇ 'ਤੇ ਰਾਹੁਲ ਗਾਂਧੀ ਵਲੋਂ ਕੋਈ ਬਿਆਨ ਜਾਰੀ ਨਾ ਕਰਨ 'ਤੇ ਹਰਸਿਮਰਤ ਨੇ ਕਾਂਗਰਸ ਨੂੰ ਵੀ ਲੰਮੇ ਹੱਥੀਂ ਲਿਆ ਹੈ।
Source : http://jagbani.punjabkesari.in/punjab/news/aap-harsimrat-kaur-farmers-536880

ਅਜੇ ਗਰਮੀ ਤੋਂ ਨਹੀਂ ਮਿਲੇਗੀ ਰਾਹਤ, ਦੇਖੋ ਕੀ ਕਹਿੰਦੀ ਹੈ ਮੌਸਮ ਵਿਭਾਗ ਦੀ ਰਿਪੋਰਟ
ਚੰਡੀਗੜ੍ਹ  : ਸੂਰਜ ਦੇਵਤਾ ਵਲੋਂ ਅਚਾਨਕ ਦਿਖਾਏ ਗਏ ਜਲਵੇ ਤੋਂ ਬਾਅਦ ਗਰਮੀ ਨੇ ਆਪਣਾ ਕਹਿਰ  ਬਰਪਾਉਣਾ ਸ਼ੁਰੂ ਕਰ ਦਿੱਤਾ ਹੈ। ਮੌਸਮ ਵਿਚ ਅਚਾਨਕ ਆਈ ਗਰਮਾਹਟ ਤੋਂ ਬਾਅਦ ਲੋਕਾਂ ਨੇ  ਗਰਮੀ ਤੋਂ ਬਚਣ ਦੇ ਇੰਤਜ਼ਾਮ ਵੀ ਸ਼ੁਰੂ ਕਰ ਦਿੱਤੇ ਹਨ। ਮੌਸਮ ਵਿਭਾਗ ਅਨੁਸਾਰ ਪੰਜਾਬ ਦੇ  ਪ੍ਰਮੁੱਖ ਸ਼ਹਿਰਾਂ ਵਿਚ 39 ਤੋਂ 40 ਡਿਗਰੀ ਤਕ ਤਾਪਮਾਨ ਰਹਿਣ ਦਾ ਅਨੁਮਾਨ ਹੈ। ਪੰਜਾਬ  ਵਿਚ ਅਗਲੇ ਦੋ ਦਿਨਾਂ ਤਕ ਬਾਰਿਸ਼ ਦੇ ਆਸਾਰ ਨਜ਼ਰ ਨਾ ਆਉਣ ਕਰਕੇ ਪੰਜਾਬ ਵਾਸੀਆਂ ਨੂੰ ਹੋਰ  ਗਰਮੀ ਦਾ ਸਾਹਮਣਾ ਕਰਨਾ ਪੈ ਸਕਦਾ ਹੈ। 
ਮੌਸਮ ਵਿਭਾਗ ਮੁਤਾਬਕ ਸੂਰਜ ਦੀ ਤਪਸ਼ ਦੇ  ਨਾਲ-ਨਾਲ ਆਸਮਾਨ ਵਿਚ ਬੱਦਲ ਛਾਏ ਰਹਿਣਗੇ ਜਿਸ ਕਰਕੇ ਬਾਅਦ ਦੁਪਹਿਰ ਮੌਸਮ ਵਿਚ ਬਦਾਲਅ  ਆਏਗਾ ਅਤੇ ਤਪਸ਼ ਤੋਂ ਰਾਹਤ ਮਿਲੇਗੀ।
Source : http://jagbani.punjabkesari.in/punjab/news/summer-weather-department-report-536819

'ਕਿਰਪਾਲ ਸਿੰਘ' ਦੇ ਪਰਿਵਾਰ ਸੰਬੰਧੀ ਪੰਜਾਬ ਸਰਕਾਰ ਦਾ ਵੱਡਾ ਐਲਾਨ, ਮਿਲਣਗੀਆਂ ਸਰਬਜੀਤ ਦੇ ਪਰਿਵਾਰ ਜਿੰਨੀਆਂ ਸਹੂਲਤਾਂ
ਚੰਡੀਗੜ੍ਹ : ਪਾਕਿਸਤਾਨ ਦੀ ਕੋਟ ਲਖਪਤ ਜੇਲ 'ਚ ਮਾਰੇ ਗਏ ਕਿਰਪਾਲ ਸਿੰਘ ਦੇ ਪਰਿਵਾਰ ਸੰਬੰਧੀ ਪੰਜਾਬ ਸਰਕਾਰ ਨੇ ਵੱਡਾ ਐਲਾਨ ਕੀਤਾ ਹੈ, ਜਿਸ ਮੁਤਾਬਕ ਹੁਣ ਪਾਕਿਸਤਾਨ 'ਚ ਹੀ ਮਾਰੇ ਗਏ ਸਰਬਜੀਤ ਦੇ ਪਰਿਵਾਰ ਜਿੰਨੀਆਂ ਸਹੂਲਤਾਂ ਹੀ ਕਿਰਪਾਲ ਸਿੰਘ ਦੇ ਪਰਿਵਾਰ ਨੂੰ ਵੀ ਦਿੱਤੀਆਂ ਜਾਣਗੀਆਂ। ਕਿਰਪਾਲ ਸਿੰਘ ਦੇ ਪਰਿਵਾਰ ਨੂੰ ਬਾਦਲ ਸਰਕਾਰ ਨੇ ਇਕ ਕਰੋੜ ਰੁਪਏ ਦੀ ਰਾਸ਼ੀ ਅਤੇ ਪਰਿਵਾਰ ਦੇ ਇਕ ਮੈਂਬਰ ਨੂੰ ਸਰਕਾਰੀ ਨੌਕਰੀ ਦੇਣ ਦਾ ਐਲਾਨ ਕੀਤਾ ਹੈ। 
ਬਾਦਲ ਨੇ ਕਿਹਾ ਕਿ ਕਿਰਪਾਲ ਸਿੰਘ ਦੇ ਪਰਿਵਾਰ ਦੀ ਮਦਦ ਕਰਨਾ ਰਾਜ ਸਰਕਾਰ ਦੀ ਨੈਤਿਕ ਜ਼ਿੰਮੇਵਾਰੀ ਹੈ। ਉਨ੍ਹਾਂ ਕਿਹਾ ਕਿ ਪੰਜਾਬ ਸਰਕਾਰ ਕਿਰਪਾਲ ਸਿੰਘ ਦੇ ਪਰਿਵਾਰ ਨੂੰ ਹਰ ਸੰਭਵ ਮਦਦ ਕਰੇਗੀ, ਜਿਵੇਂ ਕਿ ਸਰਬਜੀਤ ਦੇ ਪਰਿਵਾਰ ਦੀ ਮਦਦ ਕੀਤੀ ਗਈ ਸੀ।
ਦੱਸਣਯੋਗ ਹੈ ਕਿ ਕਿਰਪਾਲ ਸਿੰਘ ਗੁਰਦਾਸਪੁਰ ਦੇ ਪਿੰਡ ਮੁਸਤਫਾਬਾਦ ਸੈਂਦਾ ਦਾ ਰਹਿਣ ਵਾਲਾ ਸੀ। ਸਾਲ 1991 'ਚ ਅਚਾਨਕ ਉਹ ਆਪਣੇ ਘਰੋਂ ਗਾਇਬ ਹੋ ਗਿਆ। ਕੁਝ ਸਮੇਂ ਬਾਅਦ ਉਸ ਦੀ ਚਿੱਠੀ ਮਿਲੀ ਕਿ ਉਹ ਪਾਕਿਸਤਾਨ ਦੀ ਜੇਲ 'ਚ ਬੰਦ ਹੈ। ਕਿਰਪਾਲ ਨੂੰ ਸਾਲ 1991 'ਚ ਪਾਕਿਸਤਾਨ ਦੇ ਫੈਸਲਾਬਾਦ ਰੇਲਵੇ ਸਟੇਸ਼ਨ 'ਤੇ ਹੋਏ ਬੰਬ ਧਮਾਕੇ ਦਾ ਦੋਸ਼ੀ ਬਣਾਇਆ ਗਿਆ ਸੀ। ਆਰਥਿਕ ਪੱਖੋਂ ਕਮਜ਼ੋਰ ਹੋਣ ਕਾਰਨ ਕਿਰਪਾਲ ਦਾ ਪਰਿਵਾਰ ਉਸ ਦੀ ਕੋਈ ਮਦਦ ਨਹੀਂ ਕਰ ਸਕਿਆ। 20 ਮਈ 2002 ਨੂੰ ਉਸ ਨੂੰ ਪਾਕਿਸਤਾਨ ਦੀ ਇਕ ਅਦਾਲਤ ਨੇ ਪੰਜ ਵਾਰ ਮੌਤ ਦੀ ਸਜ਼ਾ, 60 ਸਾਲ ਦੀ ਕੈਦ ਅਤੇ 27 ਲੱਖ ਰੁਪਏ ਦਾ ਜ਼ੁਰਮਾਨਾ ਕੀਤਾ ਸੀ। ਕਿਰਪਾਲ ਦੇ ਭਤੀਜੇ ਅਸ਼ਵਨੀ ਕੁਮਾਰ ਨੇ ਦੱਸਿਆ ਕਿ ਉਸ ਨੇ 13 ਸਾਲਾਂ ਤੱਕ ਫੌਜ 'ਚ ਕੰਮ ਕੀਤਾ ਸੀ।
Source : http://jagbani.punjabkesari.in/punjab/news/pakistan-kirpal-singh-government-family-job-536768

ਅਗਵਾਕਾਰਾਂ ਤੋਂ ਬਚੇ ਬਸਪਾ ਆਗੂ ਨਾਲ ਹੋਈ ਮਾੜੀ ; ਹਸਪਤਾਲ ਦਾ ਰਾਹ ਵਿਖਾ ਪੁਲਸ ਨੇ ਬੰਦ ਕੀਤਾ ਥਾਣੇ ਦਾ ਗੇਟ
ਮਾਹਿਲਪੁਰ : ਬੀਤੀ 6 ਅਪ੍ਰੈਲ ਨੂੰ ਅਚਾਨਕ ਗਾਇਬ ਹੋਏ ਪਿੰਡ ਕਾਲੇਵਾਲ ਫੱਤੀ ਦੇ ਸਾਬਕਾ ਸਰਪੰਚ ਅਤੇ ਬਸਪਾ ਦੇ ਜਨਰਲ ਸੈਕਟਰੀ ਜੋਗਿੰਦਰ ਸਿੰਘ 17 ਅਪ੍ਰੈਲ ਨੂੰ ਤੜਕੇ ਜ਼ਖ਼ਮੀ ਹਾਲਤ ਵਿਚ ਸਿਵਲ ਹਸਪਤਾਲ ਪੁੱਜੇ। 
ਜੋਗਿੰਦਰ ਸਿੰਘ ਨੇ ਪੁਲਸ 'ਤੇ ਉਨ੍ਹਾਂ ਦੀ ਕੋਈ ਮਦਦ ਨਾ ਕਰਨ ਦਾ ਦੋਸ਼ ਲਗਾਉਂਦੇ ਹੋਏ ਕਿਹਾ ਕਿ ਉਸਨੂੰ ਕੁਝ ਨੌਜਵਾਨਾਂ ਨੇ ਅਗਵਾ ਕਰ ਲਿਆ ਸੀ। ਬੀਤੀ 16 ਅਪ੍ਰੈਲ ਦੀ ਰਾਤ ਕਰੀਬ 12.30 ਵਜੇ ਉਹ ਕਿਸੇ ਤਰ੍ਹਾਂ ਅਗਵਾਕਾਰਾਂ ਦੇ ਚੁੰਗਲ ਵਿਚੋਂ ਬਚ ਕੇ ਥਾਣਾ ਮਾਹਿਲਪੁਰ ਪੁੱਜੇ ਪਰ ਪੁਲਸ ਨੇ ਉਨ੍ਹਾਂ ਦੀ ਕੋਈ ਸਹਾਇਤਾ ਨਹੀਂ ਕੀਤੀ। ਥਾਣੇ ਦੇ ਮੁਨਸ਼ੀ ਨੇ ਇਹ ਕਹਿੰਦੇ ਹੋਏ  ਥਾਣੇ ਦਾ ਗੇਟ ਬੰਦ ਕਰ ਦਿੱਤਾ ਕਿ ਉਹ ਹਸਪਤਾਲ ਚਲੇ ਜਾਣ। 
ਕਿਸੇ ਤਰ੍ਹਾਂ ਉਹ ਹਸਪਤਾਲ ਪੁੱਜੇ ਪਰ ਇਥੇ ਵੀ ਉਨ੍ਹਾਂ ਨਾਲ ਮਾੜੀ ਹੀ ਹੋਈ, ਸਵੇਰੇ ਕਰੀਬ ਪੌਣੇ ਪੰਜ ਵਜੇ ਤੱਕ ਕਿਸੇ ਡਾਕਟਰ ਜਾਂ ਨਰਸ ਨੇ ਉਨ੍ਹਾਂ ਦੀ ਸਾਰ ਨਹੀਂ ਲਈ। ਆਖਿਰ 5 ਵਜੇ ਉਨ੍ਹਾਂ ਨੇ ਕਿਸੇ ਦੇ ਫੋਨ ਤੋਂ ਕਾਲ ਕਰ ਕੇ ਪਰਿਵਾਰ ਨੂੰ ਬੁਲਾਇਆ, ਜਿਨ੍ਹਾਂ ਨੇ ਆ ਕੇ ਉਨ੍ਹਾਂ ਨੂੰ ਹਸਪਤਾਲ 'ਚ ਦਾਖਲ ਕਰਵਾਇਆ। 
ਜੋਗਿੰਦਰ ਸਿੰਘ ਨੇ ਦੱਸਿਆ ਕਿ 6 ਅਪ੍ਰੈਲ ਨੂੰ ਉਹ ਪਿੰਡ ਜੰਡੋਲੀ ਵਿਚ ਕਿਸੇ ਦਾ ਰਾਜ਼ੀਨਾਮਾ ਕਰਵਾਉਣ ਲਈ ਗਏ ਸਨ। ਵਾਪਸੀ 'ਤੇ ਰਾਤ ਕਰੀਬ 9 ਵਜੇ ਉਹ ਮਾਹਿਲਪੁਰ ਪੁੱਜੇ, ਬੱਸ ਅੱਡੇ 'ਤੇ ਬੈਠੇ ਉਹ ਬੱਸ ਦੀ ਉਡੀਕ ਕਰ ਰਹੇ ਸਨ ਕਿ ਚਿੱਟੇ ਰੰਗ ਦੀ ਕਾਰ ਵਿਚ ਸਵਾਰ ਹੋ ਕੇ ਆਏ ਤਿੰਨ ਨੌਜਵਾਨਾਂ ਨੇ ਉਨ੍ਹਾਂ ਨੂੰ ਲਿਫਟ ਦੀ ਪੇਸ਼ਕਸ਼ ਕੀਤੀ, ਜੋ ਉਨ੍ਹਾਂ ਨੇ ਸਵੀਕਾਰ ਕਰ ਲਈ। ਰਸਤੇ ਵਿਚ ਸਾਰਿਆਂ ਨੇ ਸ਼ਰਾਬ ਪੀਤੀ ਅਤੇ ਫਿਰ ਉਨ੍ਹਾਂ ਨੂੰ ਜਾਨੋਂ ਮਾਰਨ ਦੀਆਂ ਧਮਕੀਆਂ ਦਿੰਦੇ ਹੋਏ ਮੋਬਾਈਲ ਫੋਨ ਅਤੇ ਕਰੀਬ 61 ਹਜ਼ਾਰ ਰੁਪਏ ਖੋਹ ਲਏ ਅਤੇ ਫਿਰ ਕੋਈ ਨਸ਼ੀਲੀ ਚੀਜ਼ ਦੇ ਕੇ ਬੇਹੋਸ਼ ਕਰ ਦਿੱਤਾ।
ਹੋਸ਼ ਆਉਣ 'ਤੇ ਉਕਤ ਨੌਜਵਾਨਾਂ ਨੇ ਉਸਦੀ ਕਾਫੀ ਕੁੱਟਮਾਰ ਕੀਤੀ ਅਤੇ 11 ਦਿਨਾਂ ਤੱਕ ਉਸਨੂੰ ਕੈਦ ਕਰ ਕੇ ਰੱਖਿਆ।  ਬੀਤੇ ਦਿਨੀਂ ਉਹ ਉਨ੍ਹਾਂ ਨੂੰ ਜਾਨੋਂ ਮਾਰਨ ਲਈ ਬਾਹਰ ਲੈ ਕੇ ਆਏ ਸਨ ਕਿ ਮੌਕਾ ਪਾ ਕੇ ਉਹ ਉਥੋਂ ਭੱਜ ਨਿਕਲੇ।
Source : http://jagbani.punjabkesari.in/punjab/news/bsp-leader-to-show-the-way-to-hospital-police-shut-down-the-station-s-gate-536764

ਪੰਜਾਬ ਅਨਾਜ ਘੋਟਾਲਾ, ਕਰਜ਼ਾ ਦੇਣ ਤੋਂ ਬੈਂਕਾਂ ਨੂੰ ਲੱਗਣ ਲੱਗਾ ਡਰ
ਮੁੰਬਈ— ਸਟੇਟ ਬੈਂਕ ਆਫ ਇੰਡੀਆ (ਐੱਸ ਬੀ ਆਈ) ਦੀ ਅਗਵਾਈ 'ਚ 30 ਤੋਂ ਜ਼ਿਆਦਾ ਬੈਂਕਾਂ ਦਾ ਇਕ ਸਮੂਹ ਇਸ ਤਿਆਰੀ 'ਚ ਹੈ ਕਿ ਇਸ ਸੀਜ਼ਨ 'ਚ ਪੰਜਾਬ ਸਰਕਾਰ ਦੇ ਅਨਾਜ ਖਰੀਦ ਪ੍ਰੋਗਰਾਮ ਲਈ ਕਰਜ਼ਾ ਨਾ ਦਿੱਤਾ ਜਾਵੇ। ਜਾਣਕਾਰੀ ਮੁਤਾਬਕ ਪੰਜਾਬ 'ਚ ਇਸ ਤੋਂ ਪਹਿਲਾਂ ਇਸ ਹੀ ਖਰੀਦ ਪ੍ਰੋਗਰਾਮ ਤਹਿਤ ਦਿੱਤੇ ਗਏ 20,000 ਕਰੋੜ ਰੁਪਏ ਤੋਂ ਵਧ ਦੇ ਕਰਜ਼ੇ ਤੋਂ ਹੱਥ ਧੋਣ ਦਾ ਖਦਸ਼ਾ ਦੇਖਦੇ ਹੋਏ ਬੈਂਕ ਹੁਣ ਇਹ ਕਦਮ ਚੁੱਕ ਸਕਦੇ ਹਨ। ਇਨ੍ਹਾਂ ਬੈਂਕਾਂ ਨੇ ਪੰਜਾਬ ਨੂੰ ਅਨਾਜ ਖਰੀਦ ਪ੍ਰੋਗਰਾਮ ਲਈ ਕਰਜ਼ਾ ਦਿੱਤਾ ਸੀ ਅਤੇ ਜਿਸ ਅਨਾਜ ਲਈ ਕਰਜ਼ਾ ਦਿੱਤਾ ਗਿਆ, ਉਹ ਗੋਦਾਮਾਂ 'ਚ ਹੈ ਹੀ ਨਹੀਂ। ਭਾਰਤੀ ਰਿਜ਼ਰਵ ਬੈਂਕ (ਆਰ ਬੀ ਆਈ) ਨੇ ਬੈਂਕਾਂ ਨੂੰ ਕਿਹਾ ਹੈ ਕਿ ਉਹ 12,000 ਕਰੋੜ ਰੁਪਏ ਤੋਂ ਵਧ ਕਰਜ਼ੇ ਨੂੰ ਗੈਰ-ਕਾਰਗੁਜ਼ਾਰੀ ਸੰਪਤੀ (ਐੱਨ ਪੀ ਐੱਸ) ਮੰਨ ਕੇ ਪ੍ਰਬੰਧ ਕਰਨ। 
ਅਧਿਕਾਰੀਆਂ ਨੇ ਕਿਹਾ ਕਿ ਬੈਂਕਾਂ ਦੇ ਇਸ ਕਦਮ ਨਾਲ ਖੇਤੀਬਾੜੀ ਅਰਥਵਿਵਸਥਾ ਨੂੰ ਝਟਕਾ ਲੱਗ ਸਕਦਾ ਹੈ। ਉਨ੍ਹਾਂ ਨੇ ਕਿਹਾ ਕਿ ਸਾਰੇ ਭਾਰਤੀ ਸੂਬਿਆਂ 'ਚੋਂ ਸਭ ਤੋਂ ਜ਼ਿਆਦਾ ਅਨਾਜ ਖਰੀਦ ਪੰਜਾਬ ਕਰਦਾ ਹੈ ਅਤੇ ਉਸ ਨੂੰ ਘੱਟ ਤੋਂ ਘੱਟ 40,000 ਕਰੋੜ ਰੁਪਏ ਦੇ ਕਰਜ਼ੇ ਦੀ ਜ਼ਰੂਰਤ ਹੋ ਸਕਦੀ ਹੈ। ਅਨਾਜ ਕਰਜ਼ੇ 'ਚ ਪੰਜਾਬ ਦਾ ਹਿੱਸਾ 40 ਫੀਸਦੀ ਹੈ। ਮਾਰਚ ਤੱਕ ਦੇ 12 ਮਹੀਨਿਆਂ 'ਚ ਤਕਰੀਬਨ 1 ਲੱਖ ਕਰੋੜ ਰੁਪਏ ਦਾ ਅਨਾਜ ਕਰਜ਼ਾ ਦਿੱਤਾ ਗਿਆ ਸੀ।
ਇਕ ਬੈਂਕ ਅਧਿਕਾਰੀ ਨੇ ਕਿਹਾ ਕਿ ਜੇਕਰ 15 ਫੀਸਦੀ ਦਾ ਪ੍ਰਬੰਧ ਕੀਤਾ ਜਾਵੇ ਤਾਂ ਬੈਂਕਾਂ ਨੂੰ 1,800 ਕਰੋੜ ਤੋਂ ਲੈ ਕੇ 3,000 ਕਰੋੜ ਰੁਪਏ ਤੱਕ ਅਲੱਗ ਰੱਖਣੇ ਹੋਣਗੇ। ਇਸ ਕਰਜ਼ੇ ਨੂੰ ਅਜੇ ਮੰਦਾ ਕਰਜ਼ਾ ਨਹੀਂ ਮੰਨਿਆ ਗਿਆ ਹੈ। ਬੈਂਕਾਂ ਦੀ ਇਸ ਮੁੱਦੇ 'ਤੇ ਸੋਮਵਾਰ ਨੂੰ ਬੈਠਕ ਹੋਣੀ ਹੈ। ਇਸ ਸੰਬੰਧ 'ਚ ਬੈਂਕ ਆਰ ਬੀ ਆਈ ਨੂੰ ਵੀ ਮਿਲਣ ਵਾਲੇ ਹਨ। ਉੱਥੇ ਹੀ ਪੰਜਾਬ ਸਰਕਾਰ ਨੇ ਕਿਹਾ ਕਿ ਫੰਡਾਂ ਦੀ ਦੁਰਵਰਤੋਂ ਨਹੀਂ ਹੋਈ ਹੈ। ਇਸ ਮਾਮਲੇ 'ਚ ਕੇਂਦਰ ਸਰਕਾਰ ਨਾਲ ਵੀ ਗੱਲਬਾਤ ਕੀਤੀ ਜਾ ਰਹੀ ਹੈ। 
ਆਡੀਟਰ ਨੇ ਅਨਾਜ ਢੁਲਾਈ 'ਚ ਵਰਤ ਹੋਈਆਂ ਗੱਡੀਆਂ ਦਾ ਵੇਰਵਾ ਮੰਗਿਆ ਸੀ ਅਤੇ ਉਸ ਨੇ ਦੇਖਿਆ ਕਿ ਜਿਹੜੇ ਨੰਬਰ ਦਿੱਤੇ ਗਏ, ਉਨ੍ਹਾਂ 'ਚ ਗੜਬੜੀ ਹੈ। ਅਨਾਜ ਢੁਲਾਈ 'ਚ ਵਰਤੇ ਗਏ ਟਰੱਕਾਂ 'ਚੋਂ ਚੁਣੇ ਗਏ 3,319 ਟਰੱਕਾਂ 'ਚੋਂ ਕੈਗ 3,232 ਦਾ ਪਤਾ ਨਹੀਂ ਲਗਾ ਸਕਿਆ। ਜਿਨ੍ਹਾਂ 87 ਰਜਿਸਟਰਡ ਵਾਹਨਾਂ ਦੇ ਨੰਬਰਾਂ ਦਾ ਕੈਗ ਨੇ ਪਤਾ ਲਗਾਇਆ, ਉਨ੍ਹਾਂ 'ਚੋਂ 15 ਤਾਂ ਸਕੂਟਰ, ਮੋਟਰਸਾਈਕਲਾਂ ਅਤੇ ਕਾਰਾਂ ਦੇ ਨਿਕਲੇ।
Source : http://jagbani.punjabkesari.in/business/news/punjab-grain-scam-case-out-of-87-trucks-15-were-scooters-cars-number-536749

ਪੰਜਾਬੀ ਦੇ ਖੂਨ ਨਾਲ ਲਾਲ ਹੋਈ ਫਿਲੀਪੀਨਜ਼ ਦੀ ਧਰਤੀ, ਗੋਲੀਆਂ ਮਾਰ ਕੇ ਕਤਲ
ਸ਼ਾਹਕੋਟ (ਅਰੁਣ, ਤ੍ਰੇਹਨ, ਡਾ. ਮਰਵਾਹਾ) : ਇੱਥੋਂ ਦੇ ਮੁਹੱਲਾ ਧੂਲਕੋਟ ਨਿਵਾਸੀ ਸੋਹਣ ਲਾਲ ਦੇ ਪਰਿਵਾਰ 'ਤੇ ਐਤਵਾਰ ਦਾ ਦਿਨ ਉਸ ਸਮੇਂ ਕਹਿਰ ਸਾਬਤ ਹੋਇਆ, ਜਦੋਂ ਉਨ੍ਹਾਂ ਨੂੰ ਫਿਲੀਪੀਨਜ਼ ਤੋਂ ਫੋਨ ਆਇਆ ਕਿ ਉਨ੍ਹਾਂ ਦੇ ਲੜਕੇ ਵਿਜੇ ਕੁਮਾਰ ਦਾ ਕਤਲ ਹੋ ਗਿਆ ਹੈ।
ਜਾਣਕਾਰੀ ਮੁਤਾਬਕ ਸ਼ਾਹਕੋਟ ਨਿਵਾਸੀ ਅਜੇ ਕੁਮਾਰ ਮੱਕੜ ਨੇ ਦੱਸਿਆ ਕਿ ਉਨ੍ਹਾਂ ਦਾ ਛੋਟਾ ਭਰਾ ਵਿਜੇ ਕੁਮਾਰ ਪਿਛਲੇ 11 ਸਾਲਾਂ ਤੋਂ ਫਿਲੀਪੀਨਜ਼ ਦੇ ਸ਼ਹਿਰ ਬਿਆਬੌਨ ਵਿਖੇ ਰਹਿ ਰਿਹਾ ਸੀ। ਐਤਵਾਰ ਦੀ ਸਵੇਰੇ ਜਦੋਂ ਉਹ ਆਪਣੀ ਬਾਈਕ 'ਤੇ ਫਾਈਨਾਂਸ ਦੇ ਕੰਮ 'ਤੇ ਜਾ ਰਿਹਾ ਸੀ ਤਾਂ ਰਸਤੇ ਵਿਚ ਜਦੋਂ ਉਹ ਆਪਣੇ ਇਕ ਗਾਹਕ ਕੋਲ ਪੁੱਜਾ ਤਾਂ ਹਥਿਆਰਬੰਦ ਵਿਅਕਤੀਆਂ ਨੇ ਉਸ ਨੂੰ ਗੋਲੀਆਂ ਮਾਰ ਦਿੱਤੀਆਂ, ਜਿਸ ਤੋਂ ਬਾਅਦ ਉਸ ਦੀ ਮੌਤ ਹੋ ਗਈ। ਅਜੇ ਕੁਮਾਰ ਮੱਕੜ ਨੇ ਦੱਸਿਆ ਕਿ ਉਨ੍ਹਾਂ ਦੇ ਭਰਾ ਵਿਜੇ ਕੁਮਾਰ ਨੇ ਫਿਲੀਪੀਨਜ਼ ਦੀ ਇਕ ਲੜਕੀ ਨਾਲ ਵਿਆਹ ਕੀਤਾ ਹੋਇਆ ਸੀ। ਉਸ ਦੇ ਦੋ ਲੜਕੀਆਂ ਵੀ ਹਨ।
Source : http://jagbani.punjabkesari.in/punjab/news/punjab-murdered-in-phillipines-536741

ਦਰਿੰਦਗੀ ਦੀਆਂ ਹੱਦਾਂ ਪਾਰ, ਲੜਕੀ 'ਤੇ ਤੇਜ਼ਧਾਰ ਹਥਿਆਰ ਨਾਲ ਵਾਰ ਕਰ ਕੀਤੀ ਅੱਖਾਂ ਭੰਨਣ ਦੀ ਕੋਸ਼ਿਸ਼ (ਵੀਡੀਓ)
ਸੋਨੀਪਤ (ਹਰਿਆਣਾ)— ਇੱਥੇ ਇਕ ਲੜਕੀ ਨੂੰ ਇੰਨਾ ਭਿਆਨਕ ਹਾਦਸਾ ਹੋਇਆ ਹੈ ਕਿ ਜਿਸ ਨੇ ਵੀ ਦੇਖਿਆ ਉਸ ਦੀ ਰੂਹ ਕੰਬ ਗਈ। ਸੋਨੀਪਤ ਦੇ ਸੈਕਟਰ-13 'ਚ ਸ਼ਨੀਵਾਰ ਦੀ ਰਾਤ ਅਣਪਛਾਤੇ ਹਮਲਾਵਰਾਂ ਨੇ ਕਿਰਾਏ ਦੇ ਮਕਾਨ 'ਚ ਰਹਿ ਰਹੀ ਇਕ ਲੜਕੀ 'ਤੇ ਤੇਜ਼ਧਾਰ ਹਥਿਆਰ ਨਾਲ ਹਮਲਾ ਕਰ ਕੇ ਅੱਖਾਂ ਭੰਨਣ ਦੀ ਕੋਸ਼ਿਸ਼ ਕੀਤੀ। ਇਕ ਮਾਲ ਦੇ ਸਪਾ 'ਚ ਕੰਮ ਕਰਨ ਵਾਲੀ ਲੜਕੀ ਨਾਲ ਕਿਸ ਹੱਦ ਤੱਕ ਦਰਿੰਦਗੀ ਹੋਈ ਹੋਵੇਗੀ ਕਮਰੇ 'ਚ ਬਿਖਰਿਆ ਖੂਨ ਅਤੇ ਕੱਪੜੇ ਬਆਂ ਕਰ ਰਹੇ ਸਨ। ਉਸ ਦੀ ਗੰਭੀਰ ਹਾਲਤ ਦੇਖਦੇ ਹੋਏ ਦਿੱਲੀ ਏਮਜ਼ ਰੈਫਰ ਕੀਤਾ ਗਿਆ ਹੈ। ਗੁਆਂਢ ਦੇ ਰਹਿਣ ਵਾਲੇ ਇਕ ਵਿਅਕਤੀ ਨੇ ਦੱਸਿਆ ਕਿ ਸਵੇਰੇ ਘਟਨਾ ਦਾ ਪਤਾ ਲੱਗਣ 'ਤੇ ਉਹ ਵੀ ਉੱਪਰ ਗਿਆ ਸੀ। ਪੂਰਾ ਫਰਸ਼ ਖੂਨ ਨਾਲ ਭਰਿਆ ਸੀ। ਲੜਕੀ ਦਾ ਸੂਟ ਵੀ ਦੋਸ਼ੀਆਂ ਨੇ ਸਾੜ ਦਿੱਤਾ ਸੀ। ਉਸ ਦਾ ਸਰੀਰ ਕਿਸੇ ਹੋਰ ਕੱਪੜੇ ਨਾਲ ਢੱਕਿਆ ਹੋਇਆ ਸੀ। ਮਕਾਨ ਦੇ ਹੇਠਲੇ ਹਿੱਸੇ 'ਚ ਪਲਾਸਟਿਕ ਦੇ ਪਾਊਚ 'ਚ ਕੁਝ ਨਸ਼ੀਲਾ ਪਦਾਰਥ ਪਿਆ ਸੀ ਅਤੇ ਕੁਝ ਖਾਣ ਦਾ ਸਾਮਾਨ ਸੀ।
ਲੜਕੀ ਦਿੱਲੀ ਦੇ ਉੱਤਮ ਵਿਹਾਰ ਦੀ ਰਹਿਣ ਵਾਲੀ ਹੈ। ਨੇੜੇ-ਤੇੜੇ ਦੇ ਲੋਕਾਂ ਅਨੁਸਾਰ ਉਸ ਨੇ 15 ਦਿਨ ਪਹਿਲਾਂ ਹੀ ਕਿਰਾਏ 'ਤੇ ਕਮਰਾ ਲਿਆ ਸੀ। ਹੇਠਲੇ ਹਿੱਸੇ 'ਚ ਇਕ ਪਰਿਵਾਰ ਰਹਿੰਦਾ ਸੀ, ਜਿਸ ਨੇ ਸ਼ਨੀਵਾਰ ਸ਼ਾਮ ਨੂੰ ਮਕਾਨ ਖਾਲੀ ਕੀਤਾ ਸੀ। ਲੜਕੀ ਨੂੰ ਐਂਬੂਲੈਂਸ 'ਤੇ ਜਿਵੇਂ ਹੀ ਹਸਪਤਾਲ ਪਹੁੰਚਾਇਆ ਗਿਆ, ਉਹ ਜ਼ੋਰ-ਜ਼ੋਰ ਨਾਲ ਬੋਲਣ ਲੱਗੀ। ਕੌਣ ਹੋ ਤੁਸੀਂ, ਮੈਨੂੰ ਕਿੱਥੇ ਲਿਜਾ ਰਹੇ ਹੋ। ਲੜਕੀ ਡਰੀ ਹੋਈ ਹੈ। ਦਰਦ ਨਾਲ ਉਸ ਦਾ ਸਰੀਰ ਕੰਬ ਰਿਹਾ ਹੈ। ਲੜਕੀ ਦੀ ਹਾਲਤ ਦੇਖ ਹਸਪਤਾਲ ਦੀ ਨਰਸ ਵੀ ਡਰ ਗਈ। ਲੜਕੀ ਕੁਝ ਦੇਰ ਹੀ ਹੋਸ਼ 'ਚ ਰਹੀ ਬਾਅਦ 'ਚ ਬੋਲੀ 2 ਲੋਕਾਂ ਨੇ ਬੋਤਲ ਨਾਲ ਹਮਲਾ ਕੀਤਾ। ਪੁਲਸ ਨੂੰ ਸ਼ੱਕ ਹੈ ਕਿ ਦੋਸ਼ੀਆਂ ਨੇ ਘਰ 'ਚ ਹੀ ਸ਼ਰਾਬ ਪੀਤੀ ਹੋਵੇਗੀ।
Source : http://jagbani.punjabkesari.in/national/news/girl-s-clothes-were-torn-bloodied-536739

ਅਕਾਲੀ ਦਲ (ਲੌਂਗੋਵਾਲ) ਦਾ ਪੰਜਾਬ ਕਾਂਗਰਸ 'ਚ ਰਲੇਵਾਂ
ਜਲੰਧਰ  (ਧਵਨ)  - ਪੰਜਾਬ  ਵਿਧਾਨ ਸਭਾ ਦੀਆਂ ਆਮ ਚੋਣਾਂ ਤੋਂ ਪਹਿਲਾਂ ਪੰਜਾਬ ਦੀ ਸਿਆਸਤ 'ਚ ਇਕ ਹੋਰ ਉਲਟਫੇਰ ਹੋਇਆ  ਹੈ। ਅਕਾਲੀ ਦਲ (ਲੌਂਗੋਵਾਲ) ਦਾ ਅੱਜ ਰਸਮੀ ਤੌਰ 'ਤੇ ਪੰਜਾਬ ਕਾਂਗਰਸ 'ਚ ਰਲੇਵਾਂ ਹੋ  ਗਿਆ ਹੈ। ਪੰਜਾਬ ਕਾਂਗਰਸ ਕਮੇਟੀ ਦੇ ਪ੍ਰਧਾਨ ਕੈਪਟਨ ਅਮਰਿੰਦਰ ਸਿੰਘ ਦੀ ਦਿੱਲੀ ਸਥਿਤ  ਕੋਠੀ 'ਚ  ਹੋਈ ਬੈਠਕ ਦੌਰਾਨ ਅਕਾਲੀ ਦਲ (ਲੌਂਗੋਵਾਲ) ਦੀ ਪ੍ਰਧਾਨ ਸੁਰਜੀਤ ਕੌਰ ਬਰਨਾਲਾ  ਨੇ ਆਪਣੀ ਪਾਰਟੀ ਦਾ ਪੰਜਾਬ ਕਾਂਗਰਸ 'ਚ ਰਲੇਵਾਂ ਕਰਨ ਦਾ ਐਲਾਨ ਕੀਤਾ।
ਇਸ ਮੌਕੇ 'ਤੇ  ਕੈਪਟਨ ਅਮਰਿੰਦਰ ਸਿੰਘ, ਪੰਜਾਬ ਕਾਂਗਰਸ ਮਾਮਲਿਆਂ ਦੇ ਇੰਚਾਰਜ ਸ਼ਕੀਲ ਅਹਿਮਦ ਅਤੇ ਸਾਬਕਾ  ਕੇਂਦਰੀ ਮੰਤਰੀ ਅੰਬਿਕਾ ਸੋਨੀ ਨੇ ਵਿਧੀਵਤ ਢੰਗ ਨਾਲ ਸੁਰਜੀਤ ਕੌਰ ਬਰਨਾਲਾ, ਅਕਾਲੀ ਦਲ  ਲੌਂਗੋਵਾਲ ਦੇ ਜਨਰਲ ਸਕੱਤਰ ਬਲਦੇਵ ਸਿੰਘ ਮਾਨ, ਸਾਬਕਾ ਰਾਜਪਾਲ ਸੁਰਜੀਤ ਸਿੰਘ ਬਰਨਾਲਾ  ਦੇ ਪੁੱਤਰ ਤੇ ਸਾਬਕਾ ਵਿਧਾਇਕ ਗਗਨਜੀਤ ਸਿੰਘ ਬਰਨਾਲਾ ਅਤੇ ਧੂਰੀ ਵਿਧਾਨ ਸਭਾ ਸੀਟ ਤੋਂ  ਉਪ ਚੋਣ ਲੜਨ ਵਾਲੇ ਸਿਮਰਨਜੀਤ ਸਿੰਘ ਬਰਨਾਲਾ ਨੂੰ ਬਿਨਾਂ ਸ਼ਰਤ ਕਾਂਗਰਸ 'ਚ ਸ਼ਾਮਲ ਕੀਤਾ।
ਕਾਂਗਰਸ  ਅਤੇ ਅਕਾਲੀ ਦਲ (ਲੌਂਗੋਵਾਲ) 'ਚ ਆਪਸੀ ਸਮਝੌਤੇ ਦੀ ਗੱਲਬਾਤ ਕਾਫੀ ਦਿਨਾਂ ਤੋਂ ਚੱਲ ਰਹੀ  ਸੀ। ਕਾਂਗਰਸ ਦੇ ਰਾਸ਼ਟਰੀ ਉਪ ਪ੍ਰਧਾਨ ਰਾਹੁਲ ਗਾਂਧੀ ਨੇ ਕੱਲ ਹੀ ਪੰਜਾਬ ਦੌਰੇ ਦੌਰਾਨ  ਕੈਪਟਨ ਅਮਰਿੰਦਰ ਸਿੰਘ ਨੂੰ ਅਕਾਲੀ ਦਲ (ਲੌਂਗੋਵਾਲ) ਦੇ ਰਲੇਵੇਂ ਸੰਬੰਧੀ ਹਰੀ ਝੰਡੀ ਦੇ  ਦਿੱਤੀ ਸੀ। ਇਸ ਤੋਂ ਪਹਿਲਾਂ ਪੀਪਲਜ਼ ਪਾਰਟੀ ਆਫ ਪੰਜਾਬ ਦੇ ਪ੍ਰਧਾਨ ਮਨਪ੍ਰੀਤ ਸਿੰਘ ਬਾਦਲ  ਨੇ ਵੀ ਆਪਣੀ ਪਾਰਟੀ ਦਾ ਰਲੇਵਾਂ ਕਾਂਗਰਸ 'ਚ ਕਰ ਦਿੱਤਾ ਸੀ।
ਇਸ ਮੌਕੇ 'ਤੇ  ਸ਼੍ਰੀਮਤੀ ਸੁਰਜੀਤ ਕੌਰ ਬਰਨਾਲਾ ਨੇ ਕਿਹਾ ਕਿ ਪੰਜਾਬ 'ਚ ਅਕਾਲੀ-ਭਾਜਪਾ ਗਠਜੋੜ ਸਰਕਾਰ  ਤੋਂ ਜਨਤਾ ਦਾ ਮੋਹ ਭੰਗ ਹੋ ਚੁੱਕਾ ਹੈ  ਅਤੇ ਜਨਤਾ ਹੁਣ ਬਦਲ ਦੇ ਤੌਰ 'ਤੇ ਕਾਂਗਰਸ ਵੱਲ  ਦੇਖ ਰਹੀ ਹੈ। ਉਨ੍ਹਾਂ ਨੇ ਕਿਹਾ ਕਿ ਕੈਪਟਨ ਅਮਰਿੰਦਰ ਸਿੰਘ ਹੀ ਸੂਬੇ 'ਚ ਬਿਹਤਰ ਸਰਕਾਰ  ਦੇ ਸਕਦੇ ਹਨ।
ਭਾਵੇਂ ਅਕਾਲੀ ਦਲ (ਲੌਂਗੋਵਾਲ) ਨੇ ਆਪਣੀ ਪਾਰਟੀ ਦਾ ਕਾਂਗਰਸ 'ਚ  ਰਲੇਵਾਂ ਬਿਨਾਂ ਸ਼ਰਤ ਕੀਤਾ ਹੈ ਪਰ ਫਿਰ ਵੀ ਮੰਨਿਆ ਜਾ ਰਿਹਾ ਹੈ ਕਿ ਪਾਰਟੀ ਦੇ ਇਕ-ਦੋ  ਆਗੂਆਂ ਨੂੰ ਵਿਧਾਨ ਸਭਾ ਚੋਣਾਂ 'ਚ ਟਿਕਟਾਂ ਮਿਲ ਸਕਦੀਆਂ ਹਨ। ਧੂਰੀ ਵਿਧਾਨ ਸਭਾ ਸੀਟ ਦੀ  ਉਪ ਚੋਣ ਸਿਮਰਨਜੀਤ ਸਿੰਘ ਬਰਨਾਲਾ ਨੇ ਲੜੀ ਸੀ। ਉਹ ਸਾਬਕਾ ਰਾਜਪਾਲ ਸੁਰਜੀਤ ਸਿੰਘ  ਬਰਨਾਲਾ ਦੇ ਪੋਤਰੇ ਹਨ। ਨੌਜਵਾਨ ਸਿਮਰਨਜੀਤ ਦੇ ਨਾਂ 'ਤੇ ਪਾਰਟੀ ਟਿਕਟ ਦੇਣ 'ਤੇ ਵਿਚਾਰ  ਕਰ ਸਕਦੀ ਹੈ।
ਇਸ ਮੌਕੇ 'ਤੇ ਕੈਪਟਨ ਅਮਰਿੰਦਰ ਸਿੰਘ ਨੇ ਕਿਹਾ ਕਿ ਪੰਜਾਬ 'ਚ 12,000  ਕਰੋੜ ਰੁਪਏ ਦੇ ਹੋਏ ਕਣਕ ਦੇ ਘਪਲੇ ਨੇ ਬਾਦਲਾਂ ਦੀ ਪੋਲ ਖੋਲ੍ਹ ਦਿੱਤੀ ਹੈ। ਇਸ ਘਪਲੇ  ਨਾਲ ਸਭ ਤੋਂ ਜ਼ਿਆਦਾ ਨੁਕਸਾਨ ਕਿਸਾਨਾਂ ਦਾ ਹੋਵੇਗਾ ਕਿਉਂਕਿ ਅਜੇ ਤਕ ਰਿਜ਼ਰਵ ਬੈਂਕ ਨੇ  ਪੰਜਾਬ ਨੂੰ ਸੀ. ਸੀ. ਐੱਲ. ਲਿਮਿਟ ਵੀ ਨਹੀਂ ਦਿੱਤੀ ਹੈ। ਕਿਸਾਨਾਂ ਨੂੰ ਖਰੀਦ ਏਜੰਸੀਆਂ  ਅਜੇ ਤਕ ਪੇਮੈਂਟ ਦਾ ਭੁਗਤਾਨ ਨਹੀਂ ਕਰ ਸਕੀਆਂ।
ਉਨ੍ਹਾਂ ਕਿਹਾ ਕਿ 2017 ਤਕ ਅਕਾਲੀ  ਦਲ ਖੇਰੂੰ-ਖੇਰੂੰ ਹੋ ਜਾਏਗਾ। ਕਈ ਅਕਾਲੀ ਵਿਧਾਇਕਾਂ ਨੇ ਉਨ੍ਹਾਂ ਨਾਲ ਸੰਪਰਕ ਬਣਾਇਆ  ਹੋਇਆ ਹੈ ਅਤੇ ਉਹ ਚੋਣ ਕਮਿਸ਼ਨ ਵਲੋਂ ਚੋਣ ਜ਼ਾਬਤੇ ਨੂੰ ਲਾਗੂ ਕਰਨ ਦੀ ਉਡੀਕ ਕਰ ਰਹੇ ਹਨ।  ਉਨ੍ਹਾਂ ਕਿਹਾ ਕਿ ਅਕਾਲੀ ਦਲ (ਲੌਂਗੋਵਾਲ) ਦੇ ਕਾਂਗਰਸ 'ਚ ਆਉਣ ਨਾਲ ਪਾਰਟੀ ਨੂੰ ਫਾਇਦਾ  ਹੋਵੇਗਾ। ਉਨ੍ਹਾਂ  ਕਿਹਾ ਕਿ ਜੁਲਾਈ ਤਕ ਕਾਂਗਰਸ ਉਮੀਦਵਾਰਾਂ ਦੇ ਨਾਵਾਂ ਦਾ ਐਲਾਨ ਕੀਤਾ  ਜਾ ਸਕਦਾ ਹੈ। ਸ਼ਕੀਲ ਅਹਿਮਦ ਅਤੇ ਅੰਬਿਕਾ ਸੋਨੀ ਨੇ ਦਾਅਵਾ ਕੀਤਾ ਕਿ ਆਮ ਆਦਮੀ ਪਾਰਟੀ  ਨਿਵਾਣ ਵਲ ਜਾ ਰਹੀ ਹੈ। ਦਿੱਲੀ ਦੇ ਮੁੱਖ ਮੰਤਰੀ ਅਰਵਿੰਦ ਕੇਜਰੀਵਾਲ ਤੋਂ ਨਾ ਸਿਰਫ  ਦਿੱਲੀ ਵਾਲਿਆਂ ਦਾ ਸਗੋਂ ਪੰਜਾਬੀਆਂ ਦਾ ਵੀ ਮੋਹ ਭੰਗ ਹੋ ਗਿਆ ਹੈ, ਜੋ ਦੋਹਰੀ ਸਿਆਸਤ ਕਰ  ਰਹੇ ਹਨ।
Source : http://jagbani.punjabkesari.in/punjab/news/akali-dal-acceded-in-punjab-congress-536668

ਅਮਰਿੰਦਰ ਮੂਰਖਾਂ ਦੀ ਦੁਨੀਆ 'ਚ ਰਹਿਣਾ ਛੱਡੇ
ਚੰਡੀਗੜ੍ਹ - ਸ਼੍ਰੋਮਣੀ ਅਕਾਲੀ ਦਲ ਨੇ  ਅੱਜ ਪੰਜਾਬ ਕਾਂਗਰਸ ਦੇ ਪ੍ਰਧਾਨ ਕੈਪਟਨ ਅਮਰਿੰਦਰ ਸਿੰਘ ਨੂੰ ਕਿਹਾ ਹੈ ਕਿ ਉਹ ਮੂਰਖਾਂ  ਦੀ ਦੁਨੀਆ ਵਿਚ ਰਹਿਣਾ ਛੱਡੇ ਅਤੇ ਸੱਤਾ 'ਚ ਆਉਣ ਦੇ ਦਿਨ-ਦਿਹਾੜੇ ਸੁਪਨੇ ਨਾ ਲਵੇ,  ਕਿਉਂਕਿ ਇਹ ਹੁਣ ਉਸ ਦੀ ਪਹੁੰਚ ਤੋਂ ਬਾਹਰ ਹੋ ਗਿਆ ਹੈ ਅਤੇ ਕਾਂਗਰਸ ਦੇ ਉਪ ਪ੍ਰਧਾਨ  ਰਾਹੁਲ ਗਾਂਧੀ ਨੇ ਵੀ ਮੁੱਖ ਮੰਤਰੀ ਉਮੀਦਵਾਰ ਵਜੋਂ ਉਸ ਦਾ ਨਾਂ ਲੈਣ ਤੋਂ ਇਨਕਾਰ ਕਰ  ਦਿੱਤਾ ਹੈ। ਸ਼੍ਰੋਮਣੀ ਅਕਾਲੀ ਦਲ ਦੇ ਜਨਰਲ ਸਕੱਤਰ ਡਾ. ਦਲਜੀਤ ਸਿੰਘ ਚੀਮਾ ਨੇ ਇਕ ਬਿਆਨ  ਰਾਹੀਂ ਕਿਹਾ ਹੈ ਕਿ ਇਕ ਸਾਬਕਾ 'ਮਹਾਰਾਜਾ' ਵੱਲੋਂ ਅਜਿਹੀ ਬੇਇੱਜ਼ਤੀ ਹੁਣ ਬਰਦਾਸ਼ਤ ਨਹੀਂ  ਹੋ ਰਹੀ ਅਤੇ ਅਕਾਲੀ ਦਲ ਅਮਰਿੰਦਰ ਦੀ ਇਸ ਪ੍ਰ੍ਰੇਸ਼ਾਨ ਦਿਮਾਗੀ ਹਾਲਤ ਬਾਰੇ ਸਮਝ ਸਕਦਾ  ਹੈ। ਉਨ੍ਹਾਂ ਕਿਹਾ ਕਿ ਇਸ ਸਭ ਦੇ ਬਾਵਜੂਦ ਅਮਰਿੰਦਰ ਨੂੰ ਆਪਣਾ ਦਿਮਾਗੀ ਸੰਤੁਲਨ ਗਵਾਉਣਾ  ਨਹੀਂ ਚਾਹੀਦਾ ਅਤੇ ਮੁੜ ਸੱਤਾ ਪ੍ਰਾਪਤੀ ਲਈ ਹੁਣ ਤਰਲੋਮੱਛੀ ਨਹੀਂ ਹੋਣਾ ਚਾਹੀਦਾ  ਕਿਉਂਕਿ ਜਿਵੇਂ 2007 ਦੀਆਂ ਚੋਣਾਂ ਸਮੇਂ ਅਕਾਲੀਆਂ ਨੇ ਅਮਰਿੰਦਰ ਦਾ ਸੁਪਨਾ ਤੋੜਿਆ ਸੀ,  ਇਸ ਵਾਰ ਵੀ ਉਵੇਂ ਹੀ ਹੋਵੇਗਾ। 
ਉਨ੍ਹਾਂ ਕਿਹਾ ਕਿ ਜਦੋਂ ਕੈਪਟਨ ਵਿਚ ਉਸ ਦੀ ਹਾਈ  ਕਮਾਂਡ ਨੂੰ ਹੀ ਵਿਸ਼ਵਾਸ ਨਹੀਂ ਤਾਂ ਉਹ 2017 ਦੀਆਂ ਚੋਣਾਂ ਦੇ ਮੈਦਾਨ 'ਚ ਕਿਸ ਹੌਸਲੇ  ਨਾਲ ਜਾਵੇਗਾ। ਡਾ. ਚੀਮਾ ਨੇ ਕਿਹਾ ਕਿ ਇਹ ਲਗਾਤਾਰ ਦੂਜਾ ਮੌਕਾ ਹੈ ਜਦੋਂ ਕੈਪਟਨ ਨੂੰ  ਬੇਇੱਜ਼ਤੀ ਝੱਲਣੀ ਪਈ ਹੋਵੇ। ਇਸ ਤੋਂ ਪਹਿਲਾਂ ਹਾਈ ਕਮਾਂਡ ਨੇ ਅਮਰਿੰਦਰ ਵੱਲੋਂ ਰਾਜ ਸਭਾ  ਲਈ ਸੁਝਾਏ ਨਾਂ, ਜਿਸ ਵਿਚ ਹੰਸ ਰਾਜ ਹੰਸ ਦਾ ਨਾਂ ਵੀ ਸ਼ਾਮਲ ਸੀ, ਨੂੰ ਰੱਦ ਕਰ ਦਿੱਤਾ  ਸੀ।   ਉਨ੍ਹਾਂ ਕਿਹਾ ਕਿ ਇੱਥੇ ਹੀ ਬਸ ਨਹੀਂ, ਕੈਪਟਨ ਕੋਲ ਤਾਂ ਕੋਈ 'ਫੌਜੀ' ਵੀ ਨਹੀਂ  ਜਿਨ੍ਹਾਂ ਨੂੰ ਉਹ ਚੋਣ ਜੰਗ ਦੇ ਮੈਦਾਨ ਵਿਚ ਲਿਜਾ ਸਕੇ ਅਤੇ ਲੋਕਾਂ ਨੂੰ ਰਿਝਾਉਣ ਲਈ ਉਹ  'ਕੌਫੀ' ਦਾ ਸਹਾਰਾ ਲੈ ਰਿਹਾ ਹੈ ਜਿਸਨੂੰ ਕਿ ਪੰਜਾਬੀ ਬਹੁਤ ਘੱਟ ਪਸੰਦ ਕਰਦੇ ਹਨ।  ਉਨ੍ਹਾਂ ਕਿਹਾ ਕਿ ਅਮਰਿੰਦਰ ਨਾਲੋਂ ਲੋਕਾਂ ਦੇ ਟੁੱਟਣ ਦਾ ਪਿਛਲਾ ਕਾਰਨ ਖੁਦ ਕੈਪਟਨ ਹੀ  ਹੈ। ''ਜਹੜਾ ਵਿਅਕਤੀ ਚਾਰੇ ਪਾਸਿਓਂ ਚਮਚਿਆਂ ਨਾਲ ਘਿਰੇ ਰਹਿਣਾ ਪਸੰਦ ਕਰਦਾ ਹੈ ਅਤੇ  ਦਰਬਾਰੀ ਸਭਿਆਚਾਰ ਵਿਚ ਵਿਸ਼ਵਾਸ ਰੱਖਦਾ ਹੈ, ਉਹ ਲੋਕਾਂ ਤੋਂ ਦੂਰ ਤਾਂ ਹੋਵੇਗਾ ਹੀ,''  ਉਨ੍ਹਾਂ ਕਿਹਾ ਕਿ ਇਹੀ ਕਾਰਨ ਹੈ ਕਿ ਸਾਰਾ ਕਾਂਗਰਸੀ ਕੇਡਰ ਉਸ ਨੂੰ ਛੱਡ ਗਿਆ ਅਤੇ ਹੁਣ  ਕੈਪਟਨ 'ਫੌਜ' ਤੋਂ ਬਿਨਾਂ ਕਮਾਂਡ ਕਰ ਰਿਹਾ ਹੈ। ਅਕਾਲੀ ਆਗੂ ਨੇ ਅੱਗੇ ਕਿਹਾ ਕਿ ਜਿਸ  ਤਰ੍ਹਾਂ ਸੀਨੀਅਰ ਕਾਂਗਰਸੀ ਆਗੂ ਜਗਮੀਤ ਬਰਾੜ ਅਤੇ ਬੀਰ ਦਵਿੰਦਰ ਸਿੰਘ ਸਮੇਤ ਵੱਡੀ ਗਿਣਤੀ  ਵਿਚ ਕਾਂਗਰਸੀ ਪਾਰਟੀ ਵਿਚੋਂ 'ਟੁੱਟ' ਰਹੇ ਹਨ, ਉਸ ਹਿਸਾਬ ਨਾਲ ਦੇਖ ਲੈਣਾ ਚਾਹੀਦਾ ਹੈ  ਕਿ ਹਵਾ ਦਾ ਰੁਖ ਕਿਸ ਤਰਫ ਹੈ। ਉਨ੍ਹਾਂ ਕਿਹਾ ਕਿ ਇਸ ਤੋਂ ਪਹਿਲਾਂ ਵੀ ਸੀਨੀਅਰ ਆਗੂਆਂ  ਨੇ ਕਾਂਗਰਸ ਨੂੰ ਛੱਡਿਆ ਅਤੇ ਉਸੇ ਹਲਕੇ ਤੋਂ ਅਕਾਲੀ ਦਲ ਦੀ ਟਿਕਟ 'ਤੇ ਚੋਣ ਲੜੀ ਅਤੇ  ਜਿੱਤੀ। ਡਾ. ਚੀਮਾ ਨੇ ਕਿਹਾ ਕਿ 'ਟੁੱਟਣਾ' ਸ਼ਬਦ ਕੈਪਟਨ 'ਤੇ ਤਾਂ ਢੁੱਕਦਾ ਹੈ, ਸਾਡੇ  'ਤੇ ਨਹੀਂ। ਉਨ੍ਹਾਂ ਕਿਹਾ ਕਿ 2017 ਦੀਆਂ ਚੋਣਾਂ ਪੰਜਾਬ ਵਿਚੋਂ ਕਾਂਗਰਸ ਦਾ ਖਾਤਮਾ ਕਰ  ਦੇਣਗੀਆਂ।
Source : http://jagbani.punjabkesari.in/punjab/news/amarinder-should-leave-the-world-of-fools-536650

ਚਿੱਟੀ ਮੱਖੀ ਨਾਲੋਂ ਵੀ ਵੱਧ ਖ਼ਤਰਨਾਕ ਹਨ 'ਚਿੱਟੀਆਂ ਟੋਪੀਆਂ ਵਾਲੇ'
ਬੁਢਲਾਡਾ/ਭੀਖੀ  (ਮਨਚੰਦਾ, ਮਨਜੀਤ, ਗਰਗ, ਬਾਂਸਲ, ਤਾਇਲ) - ਕੇਂਦਰੀ ਫੂਡ ਪ੍ਰੋਸੈਸਿੰਗ ਮੰਤਰੀ ਭਾਰਤ  ਸਰਕਾਰ ਬੀਬੀ ਹਰਸਿਮਰਤ ਕੌਰ ਬਾਦਲ ਨੇ ਕਿਹਾ ਕਿ 'ਚਿੱਟੀਆਂ ਟੋਪੀਆਂ ਵਾਲੇ' ਚਿੱਟੀ ਮੱਖੀ  ਤੋਂ ਵੀ ਕਿਤੇ ਵੱਧ ਖ਼ਤਰਨਾਕ ਹਨ। ਚਿੱਟੀ ਮੱਖੀ ਨੇ ਤਾਂ ਨਰਮੇ ਦਾ ਨੁਕਸਾਨ ਕੀਤਾ ਸੀ ਪਰ  ਇਨ੍ਹਾਂ 'ਚਿੱਟੀਆਂ ਟੋਪੀਆਂ ਵਾਲਿਆਂ' ਨੇ ਪੰਜਾਬ ਨੂੰ ਬਰਬਾਦ ਕਰ ਦੇਣਾ ਹੈ। ਬੀਬੀ ਬਾਦਲ  ਅੱਜ ਮਾਨਸਾ ਜ਼ਿਲੇ ਦੇ ਵੱਖ-ਵੱਖ ਪਿੰਡਾਂ ਦੇ ਸੰਗਤ ਦਰਸ਼ਨ ਕਰਨ ਲਈ ਪਹੁੰਚੇ ਹੋਏ ਸਨ।  ਉਨ੍ਹਾਂ ਕਿਹਾ ਕਿ ਪਾਣੀਆਂ ਦੇ ਮੁੱਦੇ 'ਤੇ ਵਾਰ-ਵਾਰ ਆਪਣੇ ਬਿਆਨ ਬਦਲ ਦੇਣ ਵਾਲੇ ਅਰਵਿੰਦ  ਕੇਜਰੀਵਾਲ ਪੰਜਾਬ ਦੇ ਪਾਣੀਆਂ ਦੇ ਰਾਖੇ ਨਹੀਂ ਹੋ ਸਕਦੇ। ਪੰਜਾਬ ਦੇ ਪਾਣੀ ਦੀ  ਬੂੰਦ-ਬੂੰਦ ਨੂੰ ਬਚਾਉਣ ਲਈ ਇਤਿਹਾਸਕ ਫੈਸਲਾ ਲੈਣ ਵਾਲੇ ਪੰਜਾਬ ਦੇ ਮੁੱਖ ਮੰਤਰੀ ਪ੍ਰਕਾਸ਼  ਸਿੰਘ ਬਾਦਲ ਹੀ ਪੰਜਾਬ ਦੇ ਪਾਣੀ ਦੇ ਅਸਲੀ ਰਾਖੇ ਹਨ।
ਹਰਸਿਮਰਤ ਬਾਦਲ ਨੇ ਕਿਹਾ ਕਿ  ਸ਼੍ਰੋਮਣੀ ਅਕਾਲੀ ਦਲ ਆਪਣੇ ਮੁੱਖ ਮੰਤਰੀ ਦਾ ਨਾਂ ਦੱਸ ਚੁੱਕੀ ਹੈ ਪਰ ਕਾਂਗਰਸ ਤੇ ਆਮ  ਆਦਮੀ ਪਾਰਟੀ ਨੇ ਹਾਲੇ ਤੱਕ ਵੀ ਆਪਣੇ ਮੁੱਖ ਮੰਤਰੀਆਂ ਦੇ ਦਾਅਵੇਦਾਰਾਂ ਦੇ ਨਾਂ ਜਨਤਕ  ਨਹੀਂ ਕੀਤੇ ਕਿਉਂਕਿ ਉਨ੍ਹਾਂ ਨੂੰ ਪਤਾ ਹੈ ਕਿ ਨਾਂ ਜਨਤਕ ਕਰ ਦੇਣ ਨਾਲ ਉਨ੍ਹਾਂ ਦੀਆਂ  ਪਾਰਟੀਆਂ ਖੇਰੂੰ-ਖੇਰੂੰ ਹੋ ਜਾਣਗੀਆਂ। ਇਸ ਤੋਂ ਪਹਿਲਾਂ ਬੀਬੀ ਬਾਦਲ ਵੱਲੋਂ ਵੱਖ-ਵੱਖ  ਪਿੰਡਾਂ ਦੇ ਖ੍ਰੀਦ ਕੇਂਦਰਾਂ ਦਾ ਦੌਰਾ ਕਰ ਕੇ ਕਿਸਾਨਾਂ ਦੀਆਂ ਸਮੱਸਿਆਵਾਂ ਸੁਣੀਆਂ।
Source : http://jagbani.punjabkesari.in/punjab/news/white-caps-are-more-dangerous-than-white-bee-536625

ਧਮਾਕੇਦਾਰ ਬੱਲੇਬਾਜ਼ੀ ਦੀ ਬਦੌਲਤ ਕੁਇੰਟਨ ਡੀ ਕਾਕ ਬਣੇ 'ਮੈਨ ਆਫ ਦਿ ਮੈਚ'
ਬੰਗਲੌਰ— ਆਈ. ਪੀ. ਐੱਲ. 9 ਦਾ 11ਵਾਂ ਮੈਚ ਅੱਜ ਦਿੱਲੀ ਡੇਅਰਡੈਵਿਲਸ ਤੇ ਰਾਇਲ ਚੈਲੰਜਰਸ ਬੰਗਲੌਰ ਵਿਚਾਲੇ ਖੇਡਿਆ ਗਿਆ। ਦਿੱਲੀ ਡੇਅਰਡੈਵਿਲਸ ਨੇ ਸ਼ਾਨਦਾਰ ਬੱਲੇਬਾਜ਼ੀ ਕਰਦਿਆਂ ਰਾਇਲ ਚੈਂਲਜਰਸ ਬੰਗਲੌਰ ਨੂੰ 7 ਵਿਕਟਾਂ ਤੋਂ ਹਰਾ ਦਿੱਤਾ। ਦਿੱਲੀ ਦੇ ਕੁਇੰਟਨ ਡੀ ਕਾਕ ਨੇ ਧਮਾਕੇਦਾਰ ਬੱਲੇਬਾਜ਼ੀ ਕਰਦਿਆਂ 51 ਗੇਂਦਾਂ 'ਚ 108 ਦੌੜਾਂ ਬਣਾਈਆਂ, ਜਿਸ ਦੀ ਬਦੌਲਤ ਉਨ੍ਹਾਂ ਨੂੰ 'ਮੈਨ ਆਫ ਦਿ ਮੈਚ' ਚੁਣਿਆ ਗਿਆ। ਉਨ੍ਹਾਂ ਦੇ ਨਾਲ ਕੁਰਣ ਨਾਇਰ ਵੀ ਸ਼ਾਨਦਾਰ ਬੱਲੇਬਾਜ਼ੀ ਕਰਦਿਆਂ 42 ਗੇਂਦਾਂ 'ਚ 54 ਦੌੜਾਂ ਬਣਾਈਆਂ। ਜਿਸ ਦੀ ਬਦੌਲਤ ਦਿੱਲੀ ਡੇਅਰਡੈਵਿਲਸ ਨੂੰ ਇਕ ਵੱਡੀ ਜਿੱਤ ਮਿਲੀ। 
ਬੰਗਲੌਰ ਨੇ ਪਹਿਲਾਂ ਬੱਲੇਬਾਜ਼ੀ ਕਰਦਿਆਂ ਸ਼ੁਰੂਆਤ 'ਚ ਕ੍ਰਿਸ ਗੇਲ ਦੀ ਵਿਕਟ ਗੁਆ ਦਿੱਤੀ ਪਰ ਇਸ ਤੋਂ ਬਾਅਦ ਵਿਰਾਟ ਕੋਹਲੀ ਤੇ ਏ. ਬੀ. ਡੀ ਵਿਲੀਅਰਸ ਨੇ ਸ਼ਾਨਦਾਰ ਪਾਰੀ ਖੇਡੀ। ਵਿਰਾਟ ਕੋਹਲੀ ਨੇ ਸ਼ਾਨਦਾਰ 79 ਦੌੜਾਂ ਬਣਾਈਆਂ ਤੇ ਟੀਮ ਨੂੰ ਇਕ ਮਜ਼ਬੂਤ ਸਕੋਰ ਬਣਾਉਣ 'ਚ ਮਦਦ ਕੀਤੀ। ਦੂਜੇ ਪਾਸੇ ਡੀ ਵਿਲੀਅਰਸ ਨੇ 55 ਦੌੜਾਂ ਤੇ ਸ਼ੇਨ ਵਾਟਸਨ ਨੇ 33 ਦੌੜਾਂ ਬਣਾਈਆਂ।
5 ਵਿਕਟਾਂ ਗੁਆ ਕੇ ਬੰਗਲੌਰ ਨੇ ਕੁਲ 20 ਓਵਰਾਂ 'ਚ 191 ਦੌੜਾਂ ਬਣਾਈਆਂ। ਗੇਂਦਬਾਜ਼ੀ 'ਚ ਦਿੱਲੀ ਦੀ ਟੀਮ ਕੁਝ ਖਾਸ ਕਮਾਲ ਨਹੀਂ ਦਿਖਾ ਸਕੀ। ਜ਼ਹੀਰ ਖਾਨ ਸਭ ਤੋਂ ਮਹਿੰਗੇ ਸਾਬਤ ਹੋਏ, ਜਿਨ੍ਹਾਂ ਨੇ 4 ਓਵਰਾਂ 'ਚ 50 ਦੌੜਾਂ ਦੇ ਸਿਰਫ 1 ਵਿਕਟ ਹਾਸਲ ਕੀਤੀ। ਮੁਹੰਮਦ ਸ਼ਮੀ ਨੇ 4 ਓਵਰਾਂ 'ਚ 34 ਦੌੜਾਂ ਦਿੱਤੀਆਂ ਪਰ 2 ਵਿਕਟਾਂ ਹਾਸਲ ਕਰਨ 'ਚ ਸਫਲਤਾ ਹਾਸਲ ਕੀਤੀ।
Source : http://jagbani.punjabkesari.in/sports/news/quinton-de-kock-became-the-man-of-the-match-in-blistering-batting-536624

ਦਿੱਲੀ ਡੇਅਰਡੈਵਿਲਸ ਨੇ ਰਾਇਲ ਚੈਲੰਜਰਸ ਬੰਗਲੌਰ ਨੂੰ 7 ਵਿਕਟਾਂ ਤੋਂ ਹਰਾਇਆ
ਬੰਗਲੌਰ— ਆਈ. ਪੀ. ਐੱਲ. 9 ਦਾ 11ਵਾਂ ਮੈਚ ਅੱਜ ਦਿੱਲੀ ਡੇਅਰਡੈਵਿਲਸ ਤੇ ਰਾਇਲ ਚੈਲੰਜਰਸ ਬੰਗਲੌਰ ਵਿਚਾਲੇ ਖੇਡਿਆ ਗਿਆ। ਦਿੱਲੀ ਡੇਅਰਡੈਵਿਲਸ ਨੇ ਸ਼ਾਨਦਾਰ ਬੱਲੇਬਾਜ਼ੀ ਕਰਦਿਆਂ ਰਾਇਲ ਚੈਂਲਜਰਸ ਬੰਗਲੌਰ ਨੂੰ 7 ਵਿਕਟਾਂ ਤੋਂ ਹਰਾ ਦਿੱਤਾ। ਦਿੱਲੀ ਦੇ ਕੁਇੰਟਨ ਡੀ ਕਾਕ ਨੇ ਧਮਾਕੇਦਾਰ ਬੱਲੇਬਾਜ਼ੀ ਕਰਦਿਆਂ 51 ਗੇਂਦਾਂ 'ਚ 108 ਦੌੜਾਂ ਬਣਾਈਆਂ ਅਤੇ ਉਨ੍ਹਾਂ ਦੇ ਨਾਲ ਕੁਰਣ ਨਾਇਰ ਵੀ ਸ਼ਾਨਦਾਰ ਬੱਲੇਬਾਜ਼ੀ ਕਰਦਿਆਂ 42 ਗੇਂਦਾਂ 'ਚ 54 ਦੌੜਾਂ ਬਣਾਈਆਂ। ਜਿਸ ਦੀ ਬਦੌਲਤ ਦਿੱਲੀ ਡੇਅਰਡੈਵਿਲਸ ਨੂੰ ਇਕ ਵੱਡੀ ਜਿੱਤ ਮਿਲੀ। 
ਬੰਗਲੌਰ ਨੇ ਪਹਿਲਾਂ ਬੱਲੇਬਾਜ਼ੀ ਕਰਦਿਆਂ ਸ਼ੁਰੂਆਤ 'ਚ ਕ੍ਰਿਸ ਗੇਲ ਦੀ ਵਿਕਟ ਗੁਆ ਦਿੱਤੀ ਪਰ ਇਸ ਤੋਂ ਬਾਅਦ ਵਿਰਾਟ ਕੋਹਲੀ ਤੇ ਏ. ਬੀ. ਡੀ ਵਿਲੀਅਰਸ ਨੇ ਸ਼ਾਨਦਾਰ ਪਾਰੀ ਖੇਡੀ। ਵਿਰਾਟ ਕੋਹਲੀ ਨੇ ਸ਼ਾਨਦਾਰ 79 ਦੌੜਾਂ ਬਣਾਈਆਂ ਤੇ ਟੀਮ ਨੂੰ ਇਕ ਮਜ਼ਬੂਤ ਸਕੋਰ ਬਣਾਉਣ 'ਚ ਮਦਦ ਕੀਤੀ। ਦੂਜੇ ਪਾਸੇ ਡੀ ਵਿਲੀਅਰਸ ਨੇ 55 ਦੌੜਾਂ ਤੇ ਸ਼ੇਨ ਵਾਟਸਨ ਨੇ 33 ਦੌੜਾਂ ਬਣਾਈਆਂ।
5 ਵਿਕਟਾਂ ਗੁਆ ਕੇ ਬੰਗਲੌਰ ਨੇ ਕੁਲ 20 ਓਵਰਾਂ 'ਚ 191 ਦੌੜਾਂ ਬਣਾਈਆਂ। ਗੇਂਦਬਾਜ਼ੀ 'ਚ ਦਿੱਲੀ ਦੀ ਟੀਮ ਕੁਝ ਖਾਸ ਕਮਾਲ ਨਹੀਂ ਦਿਖਾ ਸਕੀ। ਜ਼ਹੀਰ ਖਾਨ ਸਭ ਤੋਂ ਮਹਿੰਗੇ ਸਾਬਤ ਹੋਏ, ਜਿਨ੍ਹਾਂ ਨੇ 4 ਓਵਰਾਂ 'ਚ 50 ਦੌੜਾਂ ਦੇ ਸਿਰਫ 1 ਵਿਕਟ ਹਾਸਲ ਕੀਤੀ। ਮੁਹੰਮਦ ਸ਼ਮੀ ਨੇ 4 ਓਵਰਾਂ 'ਚ 34 ਦੌੜਾਂ ਦਿੱਤੀਆਂ ਪਰ 2 ਵਿਕਟਾਂ ਹਾਸਲ ਕਰਨ 'ਚ ਸਫਲਤਾ ਹਾਸਲ ਕੀਤੀ।
Source : http://jagbani.punjabkesari.in/sports/news/royal-challengers-bangalore-536604

ਸ਼ੱਕੀ ਹਾਲਾਤ 'ਚ ਮਿਲੀ ਨੌਜਵਾਨ ਦੀ ਲਾਸ਼, ਪੂਰੇ ਇਲਾਕੇ 'ਚ ਫੈਲੀ ਸਨਸਨੀ (ਵੀਡੀਓ)
ਫਰੀਦਕੋਟ :  ਫਰੀਦਕੋਟ ਦੀ ਡੋਗਰ ਬਸਤੀ ਦੇ ਇਕ ਕਮਰੇ 'ਚ ਸ਼ੱਕੀ ਹਾਲਾਤ 'ਚ ਲਾਸ਼ ਮਿਲਣ ਨਾਲ ਇਲਾਕੇ 'ਚ  ਸਨਸਨੀ ਫੈਲ ਗਈ, ਜਿਸ ਸੰਬੰਧੀ ਸੂਚਨਾ ਮਿਲਦੇ ਹੀ ਪੁਲਸ ਟੀਮ ਮੌਕੇ 'ਤੇ ਪਹੁੰਚੀ ਅਤੇ  ਮਾਮਲੇ ਦੀ ਜਾਂਚ ਸ਼ੁਰੂ ਕਰ ਦਿੱਤੀ। ਐਸ. ਐਚ. ਓ. ਸੁਰਜੀਤ ਸਿੰਘ ਨੇ ਦੱਸਿਆ ਕਿ ਲਾਸ਼  ਡਾਕਘਰ 'ਚ ਤਾਇਨਾਤ ਇਕ ਕਰਮਚਾਰੀ ਦੀ ਹੈ। ਚੰਦਰ ਮੋਹਨ ਆਪਣੀ ਡਿਊਟੀ ਤੋਂ ਬਾਅਦ ਘਰ ਨਹੀਂ  ਆਇਆ ਤਾਂ ਪਰਿਵਾਰ ਵਾਲਿਆਂ ਨੇ ਤੁਰੰਤ ਥਾਣਾ ਕੋਤਵਾਲੀ ਨੂੰ ਇਸ ਦੀ ਸੂਚਨਾ ਦਿੱਤੀ।  ਉਨ੍ਹਾਂ ਇਹ ਵੀ ਦੱਸਿਆ ਕਿ ਮ੍ਰਿਤਕ ਕੋਲੋਂ ਕੁਝ ਇਤਰਾਜ਼ਯੋਗ ਚੀਜ਼ਾਂ ਵੀ ਮਿਲੀਆਂ ਹਨ। 
ਪੁਲਸ ਦਾ ਕਹਿਣਾ ਹੈ ਕਿ ਲਾਸ਼ ਪੋਸਟਮਾਰਟਮ ਲਈ ਭੇਜ ਦਿੱਤੀ ਗਈ ਹੈ ਅਤੇ ਰਿਪੋਰਟ ਆਉਣ ਤੋਂ ਬਾਅਦ ਹੀ ਅਗਲੀ ਕਾਰਵਾਈ ਕੀਤੀ ਜਾਵੇਗੀ।
Source : http://jagbani.punjabkesari.in/punjab/news/young-body-police-536587

ਮਾਤਾ ਚਿੰਤਪੁਰਨੀ ਤੋਂ ਮੱਥਾ ਟੇਕ ਪਰਤ ਰਹੇ ਪਰਿਵਾਰ ਦੀਆਂ ਉੱਜੜੀਆਂ ਖੁਸ਼ੀਆਂ, ਭਾਖੜਾ 'ਚ ਰੁੜੀ ਵਿਆਹੁਤਾ (ਵੀਡੀਓ)
ਨੰਗਲ  : ਨੰਗਲ ਨੇੜੇ ਭਾਖੜਾ ਨਹਿਰ 'ਚ ਬੇੜਾ ਤਾਰਦੇ ਸਮੇਂ ਨਵ-ਵਿਆਹੁਤਾ ਨਹਿਰ 'ਚ ਰੁੜ ਗਈ ਜਿਸ  ਕਾਰਨ ਉਸ ਦੀ ਮੌਤ ਹੋ ਗਈ। ਜਾਣਕਾਰੀ ਮੁਤਾਬਕ ਡੇਰਾਬੱਸੀ ਦਾ ਪਰਿਵਾਰ ਮਾਤਾ ਚਿੰਤਪੁਰਨੀ  ਤੋਂ ਮੱਥਾ ਟੇਕ ਕੇ ਵਾਪਸ ਆ ਰਿਹਾ ਸੀ। ਨੰਗਲ ਪਹੁੰਚਣ 'ਤੇ ਭਾਖੜਾ ਨਹਿਰ 'ਚ ਬੇੜਾ ਤਾਰਦੇ  ਸਮੇਂ ਨਵਵਿਆਹੁਤਾ ਦਾ ਪੈਰ ਫਿਸਲ ਗਿਆ ਅਤੇ ਉਹ ਨਹਿਰ 'ਚ ਜਾ ਡਿੱਗੀ। 
ਭਾਬੀ ਨੂੰ  ਰੁੜਦਿਆਂ ਦੇਖ ਦਿਓਰ ਨੇ ਵੀ ਨਹਿਰ ਵਿਚ ਛਾਲ ਮਾਰ ਦਿੱਤੀ ਪਰ ਉਹ ਉਸ ਨੂੰ ਬਚਾਅ ਨਹੀਂ  ਸਕਿਆ। ਫਿਲਹਾਲ ਨਵਵਿਆਹੁਤਾ ਦੀ ਲਾਸ਼ ਨਹੀਂ ਮਿਲ ਸਕੀ ਹੈ ਅਤੇ ਪੁਲਸ ਗੋਤਾਖੋਰਾ ਦੀ ਮਦਦ  ਨਾਲ ਲਾਸ਼ ਦੀ ਭਾਲ ਕਰ ਰਹੀ ਹੈ।
Source : http://jagbani.punjabkesari.in/punjab/news/mata-chintpurni-death-marriage-536584

ਅਮਰੀਕਾ ਦੇ 'ਟਾਈਮਜ਼ ਸੁਕੇਅਰ' ਵਿਖੇ ਧੂਮ-ਧਾਮ ਨਾਲ ਮਨਾਈ ਗਈ ਵਿਸਾਖੀ, ਪਏ ਭੰਗੜੇ (ਤਸਵੀਰਾਂ)
ਨਿਊਯਾਰਕ— ਅਮਰੀਕਾ ਦੇ ਨਿਊਯਾਰਕ ਸ਼ਹਿਰ ਵਿਚ ਮਸ਼ਹੂਰ 'ਟਾਈਮਜ਼ ਸੁਕੇਅਰ' ਉਸ ਸਮੇਂ ਸਿੱਖੀ ਦੇ ਰੰਗਾਂ ਵਿਚ ਰੰਗਿਆ ਨਜ਼ਰ ਆਇਆ, ਜਦੋਂ ਉੱਥੇ ਸਿੱਖ ਭਾਈਚਾਰੇ ਦੇ ਲੋਕ ਹਜ਼ਾਰਾਂ ਲੋਕ ਇੱਥੇ 'ਟਰਬਨ ਡੇਅ' (ਪਗੜੀ ਦਿਵਸ) ਅਤੇ ਵਿਸਾਖੀ ਮਨਾਉਣ ਲਈ ਇਕੱਠੇ ਹੋ ਗਏ। ਨਸਲੀ ਹਮਲਿਆਂ ਅਤੇ ਨਫਰਤ ਭਰੇ ਅਪਰਾਧਾਂ ਦੇ ਵਿਚ ਟਾਈਮਜ਼ ਸੁਕੇਅਰ ਵਿਖੇ ਸਿੱਖ ਧਰਮ ਦੇ ਲੋਕਾਂ ਨੇ ਇਕੱਠੇ ਹੋ ਕੇ ਅਮਰੀਕੀਆਂ ਨਾਲ ਇਕਜੁੱਟਤਾ ਦਾ ਪ੍ਰਦਰਸ਼ਨ ਕੀਤਾ। ਇਸ ਮੌਕੇ 'ਫਲਾਈਂਗ ਸਿੱਖ' ਦੇ ਨਾਂ ਨਾਲ ਮਸ਼ਹੂਰ ਮਿਲਖਾ ਸਿੰਘ ਨੇ ਉਚੇਚੇ ਤੌਰ 'ਤੇ ਸ਼ਾਮਲ ਹੋ ਕੇ ਸਮਾਗਮ ਨੂੰ ਚਾਰ ਚੰਨ ਲਗਾ ਦਿੱਤੇ। ਉਨ੍ਹਾਂ ਨੇ ਸਿੱਖ ਭਾਈਚਾਰੇ ਨੂੰ ਸੰਬੋਧਨ ਕੀਤਾ ਅਤੇ ਕਿਹਾ ਕਿ ਉਹ ਅਮਰੀਕਾ ਦੀ ਨੌਜਵਾਨ ਪੀੜ੍ਹੀ ਨੂੰ ਸਿੱਖ ਧਰਮ ਬਾਰੇ ਜਾਗਰੂਕ ਕਰਨ। 
ਇਸ ਮੌਕੇ ਟਾਈਮਜ਼ ਸੁਕੇਅਰ 'ਤੇ ਇਕੱਠੇ ਹੋਏ ਸੈਂਕੜੇ ਸੈਲਾਨੀ ਅਤੇ ਬੱਚੇ ਸਿੱਖ ਭਾਈਚਾਰੇ ਦੇ ਮੈਂਬਰਾਂ ਤੋਂ ਰੰਗ-ਬਿਰੰਗੀਆਂ ਪਗੜੀਆਂ ਬੰਨ੍ਹਵਾ ਰਹੇ ਸਨ। ਕੁੱਲ-ਮਿਲਾ ਕੇ ਸਾਰਾ ਆਲਮ ਸਿੱਖੀ ਦੇ ਰੰਗਾਂ ਵਿਚ ਰੰਗਿਆ ਗਿਆ ਅਤੇ ਲੋਕ ਇਸ ਅਦਭੁੱਤ ਪਲ ਨੂੰ ਸੈਲਫੀਆਂ ਖਿੱਚ ਕੇ ਯਾਦਾਂ ਵਿਚ ਸਦਾ ਲਈ ਕੈਦ ਕਰ ਰਹੇ ਸਨ। ਇੱਥੇ ਪੰਜਾਬੀਆਂ ਨੇ ਭੰਗੜੇ ਪਾ ਕੇ ਇਸ ਦ੍ਰਿਸ਼ ਨੂੰ ਹੋਰ ਵੀ ਖੂਬਸੂਰਤ ਬਣਾ ਦਿੱਤਾ।
ਇਸ ਮੌਕੇ ਮਿਲਖਾ ਸਿੰਘ ਨੇ ਕਿਹਾ ਕਿ ਪੂਰੀ ਦੁਨੀਆ ਵਿਚ ਸਿੱਖ ਪਗੜੀ ਕਾਰਨ ਜਾਣੇ ਜਾਂਦੇ ਹਨ। ਇਕ ਗੈਰ ਸਰਕਾਰੀ ਸੰਗਠਨ 'ਸਿੱਖ ਆਫ ਨਿਊਯਾਰਕ ਐਂਡ ਨਿਊਜਰਸੀ' ਅਤੇ ਪ੍ਰੋਗਰਾਮ ਦੇ ਆਯੋਜਕਾਂ ਬੌਬੀ ਸਿਦਾਨਾ, ਕਵਲਦੀਪ ਸਾਹਨੀ, ਚਨਪ੍ਰੀਤ ਸਿੰਘ ਅਤੇ ਗੁਰਮੀਤ ਸੋਢੀ ਨੇ ਕਿਹਾ ਕਿ ਇਸ ਪ੍ਰੋਗਰਾਮ ਦਾ ਮਕਸਦ ਨਾ ਸਿਰਫ ਵਿਸਾਖੀ ਮਨਾਉਣਾ ਸਗੋਂ ਅਮਰੀਕੀਆਂ ਅਤੇ ਹਜ਼ਾਰਾਂ ਸੈਲਾਨੀਆਂ ਨੂੰ ਸਿੱਖ ਸੰਸਕ੍ਰਿਤੀ ਨਾਲ ਜਾਣੂੰ ਕਰਵਾਉਣਾ ਵੀ ਹੈ। ਇਸ ਸਮਾਗਮ ਦੇ ਆਯੋਜਨ ਲਈ ਆਯੋਜਕਾਂ ਦੀ ਸ਼ਲਾਘਾ ਕਰਦੇ ਹੋਏ ਮਿਲਖਾ ਸਿੰਘ ਨੇ ਕਿਹਾ ਕਿ ਸਿੱਖ ਸੰਸਕ੍ਰਿਤੀ ਦਾ ਅਜਿਹਾ ਜਸ਼ਨ ਨਾਲ ਪੂਰੇ ਸ਼ਹਿਰ ਅਤੇ ਅਮਰੀਕਾ ਦੇ ਲੋਕਾਂ ਨੂੰ ਸਿੱਖ ਧਰਮ ਅਤੇ ਇਸ ਦੇ ਮਾਣ-ਮੱਤੇ ਇਤਿਹਾਸ ਬਾਰੇ ਪ੍ਰੇਰਿਤ ਅਤੇ ਸਿੱਖਿਅਤ ਕੀਤਾ ਜਾ ਸਕੇਗਾ। ਮਿਲਖਾ ਸਿੰਘ ਨੇ ਕਿਹਾ ਕਿ ਉਹ ਇਸ ਭਾਈਚਾਰੇ 'ਚੋਂ ਇਕ ਹੋਰ 'ਫਲਾਈਂਗ ਸਿੱਖ' ਨੂੰ ਦੇਖਣਾ ਚਾਹੁੰਦੇ ਹਨ। 
ਜ਼ਿਕਰਯੋਗ ਹੈ ਕਿ ਅਮਰੀਕਾ ਵਿਚ ਹਾਲ ਹੀ ਦੇ ਮਹੀਨਿਆਂ ਵਿਚ ਸਿੱਖਾਂ 'ਤੇ ਨਸਲੀ ਹਮਲਿਆਂ ਵਿਚ ਵਾਧਾ ਹੋਇਆ ਹੈ। 9/11 ਦੇ ਅੱਤਵਾਦੀ ਹਮਲੇ ਤੋਂ ਬਾਅਦ ਸਿੱਖਾਂ ਦੀ ਦਿੱਖ ਕਾਰਨ ਉਨ੍ਹਾਂ ਨੂੰ ਮੁਸਲਿਮ ਸਮਝ ਕੇ ਨਸਲੀ ਨਫਰਤ ਦਾ ਸ਼ਿਕਾਰ ਬਣਾਇਆ ਜਾ ਰਿਹਾ ਹੈ।
Source : http://jagbani.punjabkesari.in/international/news/sikh-fervour-grips-times-square-on-new-york-s-turban-day-536534

ਰਵਿੰਦਰ ਜਡੇਜਾ ਦੇ ਵਿਆਹ 'ਚ ਚੱਲੀ ਗੋਲੀ, 1 ਫੁੱਟ ਦੀ ਦੂਰੀ 'ਤੇ ਸੀ ਕ੍ਰਿਕਟਰ
ਰਾਜਕੋਟ— ਅੱਜ ਭਾਰਤੀ ਕ੍ਰਿਕਟਰ ਰਵਿੰਦਰ ਜਡੇਜਾ ਦਾ ਵਿਆਹ ਹੋ ਰਿਹਾ ਹੈ ਤੇ ਇਸ ਤੋਂ ਪਹਿਲਾਂ ਹੀ ਇਕ ਵਿਵਾਦ ਖੜ੍ਹਾ ਹੋ ਗਿਆ ਹੈ। ਰਵਿੰਦਰ ਜਡੇਜਾ ਦੇ ਵਿਆਹ 'ਚ ਉਸ ਤੋਂ ਸਿਰਫ ਇਕ ਫੁੱਟ ਦੀ ਦੂਰੀ 'ਤੇ ਫਾਇਰਿੰਗ ਹੋਈ। ਘਟਨਾ ਤੋਂ ਬਾਅਦ ਪੁਲਸ ਮੌਕੇ 'ਤੇ ਪੁੱਜੀ। ਦਰਅਸਲ ਜਡੇਜਾ ਦੀ ਬਰਾਤ 'ਚ ਰਿਸ਼ਤੇਦਾਰਾਂ ਵਲੋਂ ਸ਼ਰੇਆਮ ਫਾਇਰਿੰਗ ਕੀਤੀ ਗਈ, ਜੋ ਗੈਰ ਕਾਨੂੰਨੀ ਹੈ। ਰਵਿੰਦਰ ਜਡੇਜਾ ਦੇ ਵਿਆਹ 'ਚ ਬਰਾਤੀਆਂ ਨੇ ਹਵਾ 'ਚ 6 ਫਾਇਰ ਕੀਤੇ। ਰਾਜਕੋਟ ਪੁਲਸ ਨੇ ਜਾਂਚ ਸ਼ੁਰੂ ਕਰ ਦਿੱਤੀ ਹੈ। ਰਵਿੰਦਰ ਜਡੇਜਾ ਦੇ ਵਿਆਹ ਦੀ ਵੀਡੀਓ 'ਚ ਇਸ ਫਾਇਰਿੰਗ ਦੀਆਂ ਤਸਵੀਰਾਂ ਕੈਦ ਹੋ ਗਈਆਂ ਹਨ।
ਜਡੇਜਾ ਘੋੜੇ 'ਤੇ ਬਰਾਤੀਆਂ ਨਾਲ ਜਾਣ ਲੱਗੇ ਕਿ ਇਸੇ ਵਿਚਾਲੇ ਉਨ੍ਹਾਂ ਦੇ ਨਜ਼ਦੀਕ ਖੜ੍ਹੇ ਇਕ ਸ਼ਖਸ ਨੇ ਫਾਇਰਿੰਗ ਕਰਨੀ ਸ਼ੁਰੂ ਕਰ ਦਿੱਤੀ। ਅਚਾਨਕ ਹੋਈ ਇਸ ਫਾਇਰਿੰਗ ਨਾਲ ਜਡੇਜਾ ਵੀ ਘਬਰਾ ਗਏ। ਲੋਧਿਕਾ ਪੁਲਸ ਸਟੇਸ਼ਨ ਦੇ ਪੀ. ਐੱਸ. ਆਈ. ਮਹਿੰਦਰ ਸਿੰਘ ਰਾਣਾ ਨੇ ਕਿਹਾ ਕਿ ਰਵਿੰਦਰ ਦੇ ਵਿਆਹ 'ਚ ਫਾਇਰਿੰਗ ਬਾਰੇ ਜਾਣਕਾਰੀ ਮਿਲੀ। ਉਨ੍ਹਾਂ ਕਿਹਾ ਕਿ ਜੇਕਰ ਪਿਸਤੌਲ ਦਾ ਲਾਇਸੰਸ ਹੈ ਤਾਂ ਸਿਰਫ ਬਚਾਅ 'ਚ ਹੀ ਫਾਇਰਿੰਗ ਕੀਤੀ ਜਾ ਸਕਦੀ ਹੈ, ਨਹੀਂ ਤਾਂ 3 ਸਾਲ ਤਕ ਦੀ ਸਜ਼ਾ ਹੋ ਸਕਦੀ ਹੈ।
Source : http://jagbani.punjabkesari.in/sports/news/firing-in-ravindra-jadeja-marriage-536531

ਪੱਗ ਨੇ ਕੀਤਾ ਬਾਲੀਵੁੱਡ 'ਚ ਆਉਣ ਦਾ ਸੁਪਨਾ ਪੂਰਾ : ਦਿਲਜੀਤ (ਵੀਡੀਓ)
ਮੁੰਬਈ\ਜਲੰਧਰ  : 'ਉੜਤਾ ਪੰਜਾਬ' ਰਾਹੀਂ ਬਾਲੀਵੁੱਡ ਵਿਚ ਐਂਟਰੀ ਕਰਨ ਵਾਲੇ ਦਿਲਜੀਤ ਦੋਸਾਂਝ ਨੇ ਫਿਲਮ  ਦਾ ਟ੍ਰੇਲਰ ਲਾਂਚ ਕਰਨ ਦੌਰਾਨ ਆਪਣੇ ਦਿਲ ਦੀ ਗੱਲ ਸਾਂਝੀ ਕੀਤੀ ਹੈ। ਦਿਲਜੀਤ ਨੇ ਕਿਹਾ  ਕਿ ਲੋਕ ਉਨ੍ਹਾਂ ਨੂੰ ਕਹਿੰਦੇ ਸਨ ਕਿ ਪੱਗ ਵਾਲੀ ਲੁੱਕ ਕਰਕੇ ਉਨ੍ਹਾਂ ਦੀ ਬਾਲੀਵੁੱਡ ਵਿਚ  ਐਂਟਰੀ ਨਹੀਂ ਹੋ ਸਕਦੀ ਕਿਉਂਕਿ ਬਾਲੀਵੁੱਡ ਵਿਚ ਪੱਗ ਵਾਲੇ ਦ੍ਰਿਸ਼ ਜ਼ਿਆਦਾ ਨਹੀਂ ਫਿਲਮਾਏ  ਜਾਂਦੇ ਪਰ ਉਨ੍ਹਾਂ ਨੂੰ 'ਉੜਤਾ ਪੰਜਾਬ' ਫਿਲਮ ਮਿਲੀ ਹੀ ਉਨ੍ਹਾਂ ਦੀ ਪੱਗ ਕਰਕੇ ਹੈ।  ਦਿਲਜੀਤ ਨੇ ਕਿਹਾ ਕਿ ਉਹ ਆਪਣੇ ਆਪ ਨੂੰ ਇਸ ਲਾਇਕ ਨਹੀਂ ਸਮਝਦੇ ਕਿ ਉਹ ਇਸ ਮੰਚ 'ਤੇ  ਖੜ੍ਹੇ ਹੋ ਕੇ ਇੰਨੇ ਵੱਡੇ ਸਟਾਰਸ ਨਾਲ ਫੋਟੋ ਖਿਚਵਾ ਸਕਣ। 
17 ਜੂਨ ਨੂੰ ਰਿਲੀਜ਼ ਹੋ  ਰਹੀ ਬਾਲੀਵੁੱਡ ਦੀ ਫਿਲਮ 'ਉੜਤਾ ਪੰਜਾਬ' ਵਿਚ ਦਿਲਜੀਤ ਇਕ ਪੁਲਸਵਾਲੇ ਦਾ ਰੋਲ ਨਿਭਾਅ  ਰਹੇ ਹਨ। ਦਿਲਜੀਤ ਨੇ ਕਿਹਾ ਕਿ ਉਨ੍ਹਾਂ ਨੂੰ ਫਿਲਮ ਵਿਚ ਦਮਦਾਰ ਭੂਮਿਕਾ ਉਨ੍ਹਾਂ ਦੀ ਪੱਗ  ਦੀ ਬਦੌਲਤ ਹੀ ਮਿਲੀ ਹੈ।
Source : http://jagbani.punjabkesari.in/bollywood/news/udta-punjab-diljit-dosanjh-trailer-536512

ਜਰਮਨੀ 'ਚ ਗੁਰਦੁਆਰਾ ਸਾਹਿਬ 'ਤੇ ਹੋਏ ਹਮਲੇ 'ਤੇ ਐਸ. ਜੀ. ਪੀ. ਸੀ. ਦਾ ਬਿਆਨ (ਵੀਡੀਓ)
ਲੁਧਿਆਣਾ  : ਜਰਮਨੀ ਦੇ ਐਸੇਨ ਸ਼ਹਿਰ 'ਚ ਸਥਿਤ ਇਕ ਗੁਰਦੁਆਰਾ ਸਾਹਿਬ 'ਚ ਬੰਬ ਧਮਾਕੇ ਦੀ ਘਟਨਾ ਦੀ  ਐਸ. ਜੀ. ਪੀ. ਸੀ. ਨੇ ਨਿੰਦਾ ਕੀਤੀ ਹੈ। ਲੁਧਿਆਣਾ ਵਿਖੇ ਪੱਤਰਕਾਰਾਂ ਨਾਲ ਗੱਲਬਾਤ ਕਰਦੇ  ਹੋਏ ਐਸ. ਜੀ. ਪੀ. ਸੀ. ਪ੍ਰਧਾਨ ਅਵਤਾਰ ਸਿੰਘ ਮੱਕੜ ਦਾ ਕਹਿਣਾ ਹੈ ਕਿ ਵਿਦੇਸ਼ਾਂ ਵਿਚ  ਸਿੱਖਾਂ 'ਤੇ ਨਕਸਲੀ ਹਮਲੇ ਵੱਧਦੇ ਜਾ ਰਹੇ ਹਨ, ਇਨ੍ਹਾਂ ਨੂੰ ਰੋਕਣ ਲਈ ਸਰਕਾਰ ਨੂੰ  ਗੰਭੀਰ ਕਦਮ ਚੁੱਕਣੇ ਚਾਹੀਦੇ ਹਨ। 
ਅੰਮ੍ਰਿਤਸਰ ਵਿਖੇ ਐਸ. ਜੀ. ਪੀ. ਸੀ. ਸੈਕਟਰੀ  ਦਲਜੀਤ ਸਿੰਘ ਬੇਦੀ ਨੇ ਕਿਹਾ ਕਿ ਇਸ ਘਟਨਾ ਨੇ ਸਿੱਖਾਂ ਦੀਆਂ ਭਾਵਨਾਵਾਂ ਨੂੰ ਠੇਸ  ਪਹੁੰਚਾਈ ਹੈ। ਜ਼ਿਕਰਯੋਗ ਹੈ ਕਿ ਜਰਮਨੀ ਦੇ ਗੁਰਦੁਆਰਾ ਸਾਹਿਬ 'ਚ ਵਿਆਹ ਦਾ ਪ੍ਰੋਗਰਾਮ  ਚੱਲ ਰਿਹਾ ਸੀ ਕਿ ਅਚਾਨਕ ਧਮਾਕਾ ਹੋ ਗਿਆ, ਜਿਸ ਕਾਰਨ ਤਿੰਨ ਲੋਕ ਗੰਭੀਰ ਜ਼ਖਮੀ ਹੋ ਗਏ।  ਇਸ ਧਮਾਕੇ ਕਾਰਨ ਗੁਰਦੁਆਰਾ ਸਾਹਿਬ ਦੇ ਆਲੇ-ਦੁਆਲੇ ਦੀਆਂ ਬਿਲਡਿੰਗਾਂ ਨੂੰ ਨੁਕਸਾਨ  ਪਹੁੰਚਿਆ ਹੈ।
Source : http://jagbani.punjabkesari.in/punjab/news/ermany-gurdwara-sahib-sgpc-536503

'ਆਪ' ਦੇ ਲੀਗਲ ਸੈੱਲ ਦਾ ਵਿਵਾਦ ਵਧਿਆ, ਅਪਮਾਨਿਤ ਹੋਏ ਆਗੂ ਕਰ ਸਕਦੇ ਹਨ ਵੱਡੇ ਖੁਲਾਸੇ
ਬਠਿੰਡਾ  (ਬਲਵਿੰਦਰ)— ਵਿਸਾਖੀ ਮੌਕੇ 'ਆਪ' ਦੇ ਬਠਿੰਡਾ ਲੀਗਲ ਸੈੱਲ ਨੂੰ ਲੈ ਕੇ ਪੈਦਾ ਹੋਇਆ  ਵਿਵਾਦ ਠੰਡਾ ਹੁੰਦਾ ਨਜ਼ਰ ਨਹੀਂ ਆ ਰਿਹਾ, ਕਿਉਂਕਿ ਦਿੱਲੀ ਤੇ ਪੰਜਾਬ ਦੇ ਆਗੂਆਂ ਦੇ ਬਿਆਨ  ਇਕ-ਦੂਜੇ ਨਾਲ ਮੇਲ ਨਹੀਂ ਖਾ ਰਹੇ, ਜਦਕਿ ਲੀਗਲ ਸੈੱਲ ਨੂੰ ਭੰਗ ਕੀਤੇ ਜਾਣ ਤੋਂ ਕੁਝ  ਵਕੀਲ ਆਗੂ ਖੁਦ ਨੂੰ ਅਪਮਾਨਿਤ ਮਹਿਸੂਸ ਕਰ ਰਹੇ ਹਨ। ਸਿੱਟੇ ਵਜੋਂ ਇਹ ਆਗੂ ਕਈ ਵੱਡੇ  ਖੁਲਾਸੇ ਕਰ ਸਕਦੇ ਹਨ ਤੇ ਪਾਰਟੀ ਵੀ ਛੱਡ ਸਕਦੇ ਹਨ। ਜ਼ਿਕਰਯੋਗ ਹੈ ਕਿ ਸਟੇਜ 'ਤੇ ਬੈਠਣ  ਜਾਂ ਹੋਰ ਡਿਊਟੀਆਂ ਨੂੰ ਲੈ ਕੇ ਦਿੱਲੀ ਦੇ ਆਗੂ ਵਿਨੋਦ ਵਾਟਸ ਅਤੇ ਗੁਰਲਾਭ ਸਿੰਘ ਇੰਚਾਰਜ  ਲੀਗਲ ਸੈੱਲ ਬਠਿੰਡਾ ਜ਼ੋਨ ਵਿਚਾਲੇ ਵਿਵਾਦ ਹੋ ਗਿਆ। ਗੁਰਲਾਭ ਸਿੰਘ 'ਤੇ ਦੋਸ਼ ਲੱਗਾ ਕਿ  ਉਸ ਨੇ ਵਿਨੋਦ ਵਾਟਸ ਨਾਲ ਬਦਤਮੀਜ਼ੀ ਕੀਤੀ ਹੈ, ਇਸ ਲਈ ਰੋਮੀ ਭਾਟੀ ਵੱਲੋਂ ਉਸ ਨੂੰ ਅਹੁਦੇ  ਤੋਂ ਬਰਖਾਸਤ ਕਰ ਦਿੱਤਾ ਗਿਆ, ਜਦਕਿ ਸਾਰਾ ਲੀਗਲ ਸੈੱਲ ਬਠਿੰਡਾ ਜ਼ੋਨ ਵੀ ਭੰਗ ਕਰ ਦਿੱਤਾ  ਗਿਆ। ਬਾਕਾਇਦਾ ਰੋਮੀ ਭਾਟੀ ਵੱਲੋਂ ਵ੍ਹਟਸਐਪ ਰਾਹੀਂ ਵਰਕਰਾਂ ਨੂੰ ਮੈਸੇਜ ਭੇਜੇ ਗਏ ਕਿ  ਗੁਰਲਾਭ ਸਿੰਘ ਨੂੰ ਅਹੁਦੇ ਤੋਂ ਹਟਾ ਦਿੱਤਾ ਗਿਆ ਹੈ, ਜਦਕਿ ਬਾਕੀ ਲੀਗਲ ਸੈੱਲ ਵੀ ਭੰਗ  ਕਰ ਦਿੱਤਾ ਹੈ। ਮਤਲਬ ਇਸ ਦੇ ਸਾਰੇ ਅਹੁਦੇਦਾਰ ਬਰਖਾਸਤ ਕਰ ਦਿੱਤੇ ਗਏ ਹਨ।
ਇਹ ਮਾਮਲਾ  'ਜਗ ਬਾਣੀ' 'ਚ ਉਜਾਗਰ ਹੋਇਆ ਤਾਂ 'ਆਪ' ਦੀ ਲੀਡਰਸ਼ਿਪ ਵਿਵਾਦ ਨਾਲ ਹੋਏ ਨੁਕਸਾਨ ਦੀ  ਭਰਪਾਈ ਖਾਤਰ ਸੰਬੰਧਤ ਆਗੂਆਂ ਨੂੰ ਮਨਾਉਣ 'ਚ ਲੱਗੀ ਹੋਈ ਹੈ, ਜਿਸ ਕਾਰਨ ਸਾਰੇ ਆਗੂਆਂ  ਨੂੰ ਮੁੜ ਉਹੀ ਅਹੁਦੇ ਦੇਣ ਦਾ ਵਾਅਦਾ ਵੀ ਕੀਤਾ ਜਾ ਰਿਹਾ ਹੈ। ਇਸ ਸੰਬੰਧੀ ਰੋਮੀ ਭਾਟੀ  ਦਾ ਕਹਿਣਾ ਹੈ ਕਿ ਗੁਰਲਾਭ ਸਿੰਘ ਨੂੰ ਅਹੁਦੇ ਤੋਂ ਮੁਕਤ ਕੀਤਾ ਗਿਆ ਹੈ ਪਰ ਬਾਕੀ  ਅਹੁਦੇਦਾਰ ਜਿਉਂ ਦੇ ਤਿਉਂ ਹਨ। ਹਿੰਮਤ ਸਿੰਘ ਸ਼ੇਰਗਿੱਲ ਇੰਚਾਰਜ ਪੰਜਾਬ ਲੀਗਲ ਸੈੱਲ ਨੇ  ਕਿਹਾ ਕਿ ਕੋਈ ਵਿਵਾਦ ਨਹੀਂ ਹੋਇਆ। ਲੀਗਲ ਸੈੱਲ ਬਠਿੰਡਾ ਜ਼ੋਨ ਪਹਿਲਾਂ ਵਾਂਗ ਹੀ ਵਜੂਦ 'ਚ  ਹੈ, ਜਿਸ ਨੂੰ ਭੰਗ ਨਹੀਂ ਕੀਤਾ ਗਿਆ। ਕਿਤੇ ਨਾ ਕਿਤੇ ਕੋਈ ਗਲਤਫਹਿਮੀ ਹੋਈ ਹੈ, ਜਿਸ  ਕਾਰਨ ਇਹ ਵਿਵਾਦ ਪੈਦਾ ਹੋ ਗਿਆ।  
ਸੂਤਰਾਂ ਦੀ ਮੰਨੀਏ ਤਾਂ ਗੁਰਲਾਭ ਸਿੰਘ ਤੇ ਲੀਗਲ  ਸੈੱਲ ਦੇ ਬਾਕੀ ਅਹੁਦੇਦਾਰ ਇਸ ਗੱਲ ਤੋਂ ਖਫਾ ਹਨ ਕਿ ਦਿੱਲੀ ਦੇ ਆਗੂਆਂ ਨੇ ਮਨਮਾਨੀ  ਕਰਦਿਆਂ ਸੈੱਲ ਭੰਗ ਕੀਤਾ, ਜਿਸ ਨਾਲ ਉਨ੍ਹਾਂ ਦਾ ਅਪਮਾਨ ਹੋਇਆ ਹੈ, ਇਸ ਲਈ ਉਨ੍ਹਾਂ  ਦੋਬਾਰਾ ਅਹੁਦੇ ਲੈਣ ਤੋਂ ਇਨਕਾਰ ਕਰ ਦਿੱਤਾ ਹੈ, ਜਦਕਿ ਪਾਰਟੀ ਆਗੂਆਂ ਨੇ ਗੁਰਲਾਭ ਸਿੰਘ  ਨੂੰ ਵੀ ਮਨਾਉਣ ਦੀ ਕੋਸ਼ਿਸ਼ ਕੀਤੀ ਸੀ। ਮੁੱਕਦੀ ਗੱਲ ਇਹ ਹੈ ਕਿ ਜ਼ਿਆਦਾਤਰ ਆਗੂ ਬਾਗੀ ਹੋ  ਸਕਦੇ ਹਨ, ਜਿਨ੍ਹਾਂ ਵੱਲੋਂ ਕਈ ਤਰ੍ਹਾਂ ਦੇ ਵੱਡੇ ਖੁਲਾਸੇ ਵੀ ਕੀਤੇ ਜਾ ਸਕਦੇ ਹਨ, ਜਿਸ  ਕਾਰਨ 'ਆਪ' ਦਾ ਨੁਕਸਾਨ ਹੋਣਾ ਤੈਅ ਹੈ। ਇਸ ਮਾਮਲੇ ਨੂੰ ਦਿੱਲੀ ਤੇ ਪੰਜਾਬ ਦੇ ਆਗੂਆਂ ਦਾ  ਆਹਮੋ-ਸਾਹਮਣੇ ਹੋਣਾ ਵੀ ਹਵਾ ਦੇ ਸਕਦਾ ਹੈ।
Source : http://jagbani.punjabkesari.in/punjab/news/legal-cell-controversy-aam-aadmi-party-536495

ਤਸਵੀਰਾਂ 'ਚ ਦੇਖੋ ਜ਼ਬਰਦਸਤ ਭੂਚਾਲਾਂ ਤੋਂ ਬਾਅਦ ਜਾਪਾਨ 'ਚ ਹੋਈ ਤਬਾਹੀ ਦਾ ਮੰਜ਼ਰ (ਤਸਵੀਰਾਂ)
ਟੋਕੀਓ— ਭੂਚਾਲ ਦੇ ਜ਼ਬਰਦਸਤ ਝਟਕਿਆਂ ਨੇ ਇਕ ਵਾਰ ਫਿਰ ਜਾਪਾਨ 'ਚ ਜਨ-ਜੀਵਨ ਨੂੰ ਇਕ ਵਾਰ ਫਿਰ ਬੁਰੀ ਤਰ੍ਹਾਂ ਪ੍ਰਭਾਵਿਤ ਕਰ ਦਿੱਤਾ ਹੈ। ਬੁੱਧਵਾਰ ਤੋਂ ਇੱਥੇ ਪੰਜ ਤੋਂ ਜ਼ਿਆਦਾ ਤੀਬਰਤਾ ਵਾਲੇ 230 ਤੋਂ ਜ਼ਿਆਦਾ ਝਟਕੇ ਮਹਿਸੂਸ ਕੀਤੇ ਜਾ ਚੁੱਕੇ ਹਨ। ਸ਼ਨੀਵਾਰ ਨੂੰ ਆਏ ਜ਼ਬਰਦਸਤ ਭੂਚਾਲ ਨੇ ਲੋਕਾਂ ਨੂੰ ਧੁਰ ਅੰਦਰ ਤੱਕ ਹਿਲਾ ਦਿੱਤਾ ਹੈ। ਇਸ ਭੂਚਾਲ ਦੀ ਤੀਬਰਤਾ ਰਿਕਟਰ ਪੈਮਾਨੇ 'ਤੇ 7.3 ਮਾਪੀ ਗਈ। ਮੌਸਮ ਵਿਭਾਗ ਨੇ ਭੂਚਾਲ ਤੋਂ ਬਾਅਦ ਸੁਨਾਮੀ ਆਉਣ ਦਾ ਐਲਰਟ ਜਾਰੀ ਕੀਤਾ ਸੀ, ਜਿਸ ਨੂੰ ਹੁਣ ਵਾਪਸ ਲੈ ਲਿਆ ਹੈ ਪਰ ਅਜੇ ਵੀ ਮੌਸਮ ਵਿਭਾਗ ਨੇ ਥਾਂ-ਥਾਂ ਲੈਂਡਸਲਾਈਡ ਅਤੇ ਬੰਨ੍ਹ ਟੁੱਟਣ ਤੇ ਜਵਾਲਾਮੁਖੀ ਫਟਣ ਦਾ ਖਦਸ਼ਾ ਪ੍ਰਗਟਾਇਆ ਹੈ। 
ਭੂਚਾਲਾਂ ਦੇ ਇਨ੍ਹਾਂ ਜ਼ਬਰਦਸਤ ਝਟਕਿਆਂ ਤੋਂ ਬਾਅਦ ਇੱਥੇ ਕੁਝ ਦਿਖਾਈ ਦੇ ਰਿਹਾ ਹੈ ਤਾਂ ਉਹ ਹੈ ਸਿਰਫ ਤਬਾਹੀ ਦਾ ਮੰਜ਼ਰ। ਭੂਚਾਲ ਵਿਚ ਹੁਣ ਤੱਕ 41 ਲੋਕਾਂ ਦੀ ਮੌਤ ਹੋ ਚੁੱਕੀ ਹੈ ਜਦੋਂ ਕਿ 1500 ਤੋਂ ਜ਼ਿਆਦਾ ਜ਼ਖਮੀ ਦੱਸੇ ਜਾ ਰਹੇ ਹਨ। ਹਾਲਾਂਕਿ ਮਾਸ਼ਿਕੀ ਵਿਖੇ ਭੂਚਾਲ ਕਾਰਨ ਡਿਗੇ ਮਕਾਨਾਂ ਦੇ ਮਲਬੇ ਹੇਠ ਘੱਟ ਤੋਂ ਘੱਟ ਇਕ ਹਜ਼ਾਰ ਲੋਕਾਂ ਦੇ ਦੱਬੇ ਹੋਣ ਦਾ ਖਦਸ਼ਾ ਹੈ। ਲੋਕਾਂ ਨੂੰ ਮਲਬੇ ਹੇਠੋਂ ਕੱਢਣ ਲਈ ਪੁਲਸ, ਫੌਜ ਅਤੇ ਫਾਇਰ ਬ੍ਰਿਗੇਡ ਦੇ ਮੁਲਾਜ਼ਮ ਮੌਕੇ 'ਤੇ ਤਾਇਨਾਤ ਹਨ। ਇਕ ਅਨੁਮਾਨ ਮੁਤਾਬਕ 20 ਹਜ਼ਾਰ ਜਵਾਨ ਭੂਚਾਲ ਪ੍ਰਭਾਵਿਤ ਇਲਾਕਿਆਂ ਵਿਚ ਰਾਹਤ ਕਾਰਜਾਂ ਵਿਚ ਲੱਗੇ ਹੋਏ ਹਨ।
ਜਾਪਾਨ ਦੇ ਮੀਡੀਆ ਮੁਤਾਬਕ 90 ਹਜ਼ਾਰ ਲੋਕਾਂ ਨੂੰ ਸੰਵੇਦਨਸ਼ੀਲ ਥਾਵਾਂ ਤੋਂ ਸੁਰੱਖਿਅਤ ਥਾਵਾਂ 'ਤੇ ਭੇਜਿਆ ਜਾ ਚੁੱਕਾ ਹੈ। 2 ਲੱਖ ਤੋਂ ਵਧੇਰੇ ਘਰਾਂ ਵਿਚ ਬਿਜਲੀ ਦੀ ਸਪਲਾਈ ਨਹੀਂ ਹੋ ਰਹੀ। ਇਕ ਅਨੁਮਾਨ ਮੁਤਾਬਕ 4 ਲੱਖ ਘਰਾਂ ਵਿਚ ਪਾਣੀ ਦੀ ਸਪਲਾਈ ਵੀ ਠੱਪ ਹੈ। ਹਾਲਾਤ ਇਹ ਹਨ ਕਿ ਲੋਕ ਘਰਾਂ ਤੋਂ ਬਾਹਰ ਸੜਕਾਂ 'ਤੇ ਬੈਠੇ ਹੋਏ ਹਨ। ਸੜਕਾਂ ਅਤੇ ਰੇਲ ਮਾਰਗ ਵੀ ਬੁਰੀ ਤਰ੍ਹਾਂ ਨੁਕਸਾਨੇ ਗਏ ਹਨ। ਸੜਕਾਂ 'ਤੇ ਥਾਂ-ਥਾਂ ਪਾੜ ਦਿਖਾਈ ਦੇ ਰਹੇ ਹਨ। ਕੁਮਾਸੋਤੋ ਖੇਤਰ ਬਾਕੀ ਖੇਤਰਾਂ ਨਾਲੋਂ ਪੂਰਾ ਤਰ੍ਹਾਂ ਕੱਟ ਗਿਆ ਹੈ। ਇੱਥੇ ਹੀ ਸੋਨੀ, ਹੋਂਡਾ, ਨਿਸਾਨ, ਮਿਤਸੁਬਿਸ਼ੀ ਵਰਗੀਆਂ ਬਹੁਰਾਸ਼ਟਰੀ ਕੰਪਨੀਆਂ ਦੀਆਂ ਇਕਾਈਆਂ ਹਨ। ਇਨ੍ਹਾਂ 'ਚ ਉਤਪਾਦਨ ਵੀ ਪੂਰੀ ਤਰ੍ਹਾਂ ਬੰਦ ਹੋ ਚੁੱਕਾ ਹੈ। 
2011 ਵਿਚ ਵੀ ਉੱਤਰੀ ਜਾਪਾਨ ਵਿਚ ਭੂਚਾਲ ਨੇ ਭਾਰੀ ਤਬਾਹੀ ਮਚਾਈ ਸੀ। 11 ਮਾਰਚ ਨੂੰ ਆਏ 9 ਤੀਬਰਤਾ ਵਾਲੇ ਇਸ ਭੂਚਾਲ ਤੋਂ ਬਾਅਦ ਆਈ ਸੁਨਾਮੀ ਨੇ ਇਸ ਤਬਾਹੀ ਨੂੰ ਹੋਰ ਵੀ ਵਧਾ ਦਿੱਤਾ ਸੀ ਤੇ ਪ੍ਰਮਾਣੂੰ ਊਰਜਾ ਪਲਾਂਟ ਵਿਚ ਹੋਏ ਹਾਦਸੇ ਨੇ ਮਰਨ ਵਾਲਿਆਂ ਦੀ ਗਿਣਤੀ 16 ਹਜ਼ਾਰ ਤੋਂ ਪਾਰ ਪਹੁੰਚਾ ਦਿੱਤੀ ਸੀ। ਇੱਥੇ ਜ਼ਿਕਰਯੋਗ ਹੈ ਕਿ ਜਾਪਾਨ ਪੈਸੀਫਿਕ ਰਿੰਗ ਆਫ ਫਾਇਰ ਵਿਚ ਆਉਂਦਾ ਹੈ। ਜਿਸ ਕਾਰਨ ਇੱਥੇ ਅਕਸਰ ਭੂਚਾਲ ਆਉਂਦੇ ਰਹਿੰਦੇ ਹਨ। ਜਾਪਾਨ, ਇੰਡੋਨੇਸ਼ੀਆ, ਰੂਸ, ਫਿਲੀਪੀਨ, ਨਿਊਜ਼ੀਲੈਂਡ, ਅੰਟਾਰਕਟਿਕਾ, ਕੈਨੇਡਾ, ਅਮਰੀਕਾ, ਮੈਕਸੀਕੋ, ਗਵਾਟੇਮਾਲਾ, ਕੋਸਟਾ ਰਿਕਾ, ਪੇਰੂ, ਇਕਵਾਡੋਰ, ਚਿਲੀ ਅਤੇ ਬੋਲੀਵੀਆ ਆਦਿ ਵਿਚ 'ਰਿੰਗ ਆਫ ਫਾਇਰ' ਦਾ ਅਸਰ ਹੈ।
Source : http://jagbani.punjabkesari.in/international/news/aftermath-of-the-two-earthquakes-in-japan-536475

8 ਮਈ ਤੱਕ ਹਰ ਐਤਵਾਰ ਬੰਦ ਰਹੇਗਾ ਚੰਡੀਗੜ੍ਹ ਦਾ ਹਵਾਈ ਅੱਡਾ
ਮੁਹਾਲੀ : ਆਉਣ ਵਾਲੇ ਕੁਝ ਐਤਵਾਰ ਚੰਡੀਗੜ੍ਹ ਦਾ ਕੌਮਾਂਤਰੀ ਹਵਾਈ ਅੱਡਾ ਬੰਦ ਰਹੇਗਾ, ਜਿਸ ਕਾਰਣ ਯਾਤਰੀਆਂ ਨੂੰ ਪ੍ਰੇਸ਼ਾਨੀਆਂ ਦਾ ਸਾਹਮਣਾ ਕਰਨਾ ਪੈ ਸਕਦਾ ਹੈ। ਅਸਲ ਵਿਚ ਇਸ ਹਵਾਈ ਅੱਡੇ 'ਤੇ ਰਨਵੇ ਨੂੰ ਅਪਗ੍ਰੇਡ ਕਰਨ ਦਾ ਕੰਮ ਚੱਲ ਰਿਹਾ ਹੈ, ਜਿਸਨੂੰ ਧਿਆਨ ਵਿਚ ਰੱਖਦਿਆਂ 8 ਮਈ ਤੱਕ ਹਰ ਐਤਵਾਰ ਨੂੰ ਇਹ ਹਵਾਈ ਅੱਡਾ ਬੰਦ ਰੱਖਣ ਦਾ ਫ਼ੈਸਲਾ ਕੀਤਾ ਗਿਆ ਹੈ। 
ਜ਼ਿਕਰਯੋਗ ਹੈ ਕਿ ਐਤਵਾਰ ਨੂੰ ਕਰੀਬ 19 ਫਲਾਈਟਾਂ ਚੰਡੀਗੜ੍ਹ ਕੌਮਾਂਤਰੀ ਹਵਾਈ ਅੱਡੇ ਤੋਂ ਉਡਾਣ ਭਰਦੀਆਂ ਹਨ। ਫਿਲਹਾਲ ਏਅਰਲਾਈਨਜ਼ ਨੇ ਵੀ 8 ਮਈ ਤੱਕ ਆਉਣ ਵਾਲੇ ਸਾਰੇ ਐਤਵਾਰਾਂ ਨੂੰ ਟਿਕਟਾਂ ਦੀ ਬੁਕਿੰਗ ਬੰਦ ਕਰ ਦਿੱਤੀ ਹੈ। 
ਦੱਸ ਦੇਈਏ ਕਿ ਪੰਜਾਬ ਤੇ ਹਰਿਆਣਾ ਹਾਈਕੋਰਟ ਵਲੋਂ ਇਸ ਹਵਾਈ ਅੱਡੇ ਤੋਂ ਅੰਤਰਰਾਸ਼ਟਰੀ ਉਡਾਣਾਂ ਸ਼ੁਰੂ ਕਰਨ ਦੇ ਨਿਰਦੇਸ਼ਾਂ ਤੋਂ ਬਾਅਦ 1400 ਕਰੋੜ ਦੀ ਲਾਗਤ ਨਾਲ ਨਵਾਂ ਹਵਾਈ ਅੱਡਾ ਬਣਾਇਆ ਗਿਆ ਹੈ ਪਰ ਇਸਦੇ ਬਾਵਜੂਦ ਅਜੇ ਤੱਕ ਇਥੋਂ ਹੋਰਨਾਂ ਦੇਸ਼ਾਂ ਲਈ ਉਡਾਣਾਂ ਸ਼ੁਰੂ ਨਹੀਂ ਹੋ ਸਕੀਆਂ।
Source : http://jagbani.punjabkesari.in/punjab/news/chandigarh-airport-will-be-closed-on-sunday-until-may-8-536458

ਹਿੰਦੂ ਰੀਤੀ-ਰਿਵਾਜਾਂ ਨਾਲ ਹੋਇਆ ਇਸ ਅਨੋਖੇ ਇੰਡੋ-ਕੈਨੇਡੀਅਨ ਜੋੜੇ ਦਾ ਵਿਆਹ (ਤਸਵੀਰਾਂ)
ਟੋਰਾਂਟੋ— ਆਮ ਤੌਰ 'ਤੇ ਵਿਆਹ ਹਮੇਸ਼ਾ ਇਕ ਆਦਮੀ ਅਤੇ ਔਰਤ ਦਰਮਿਆਨ ਹੁੰਦਾ ਹੈ ਪਰ ਜਦੋਂ ਦੋ ਲੜਕੇ ਆਪਸ ਵਿਚ ਹੀ ਵਿਆਹ ਕਰਵਾਉਣਾ ਚਾਹੁਣ, ਉਹ ਵੀ ਹਿੰਦੂ ਰੀਤੀ-ਰਿਵਾਜਾਂ ਨਾਲ, ਤਾਂ ਮੁਸ਼ਕਿਲਾਂ ਦਾ ਸਾਹਮਣਾ ਤਾਂ ਕਰਨਾ ਪੈ ਸਕਦਾ ਹੈ, ਜਿਵੇਂ ਕਿ ਇਸ ਅਨੋਖੇ ਇੰਡੋ-ਕੈਨੇਡੀਅਨ ਜੋੜੇ ਨੂੰ ਕਰਨਾ ਪਿਆ। ਟੋਰਾਂਟੋ ਦੇ ਰਹਿਣ ਵਾਲੇ ਵਿਜੇ ਅਤੇ ਸੁਸ਼ਮਾ ਦਾ ਬੇਟਾ ਰਿਸ਼ੀ ਅਗਰਵਾਲ ਇਕ ਸਮਲਿੰਗੀ ਹੈ। ਉਹ ਨੇ ਆਪਣੇ ਪਾਰਟਨਰ ਡੇਨੀਅਲ ਨਾਲ ਵਿਆਹ ਕਰਵਾਉਣ ਦਾ ਮਨ ਬਣਾਇਆ ਤਾਂ ਪਰਿਵਾਰ ਨੂੰ ਕਾਫੀ ਮੁਸ਼ਕਿਲਾਂ ਦਾ ਸਾਹਮਣਾ ਕਰਨਾ ਪਿਆ ਕਿਉਂਕਿ ਉਸ ਦੀ ਇੱਛਾ ਸੀ ਕਿ ਇਹ ਵਿਆਹ ਹਿੰਦੂ ਰੀਤੀ-ਰਿਵਾਜਾਂ ਨਾਲ ਹੋਵੇ। ਉਂਝ ਦੋਵੇਂ ਓਕਵਿਲ ਗੋਲਫ ਕੋਰਸ ਵਿਚ ਵਿਆਹ ਕਰਵਾ ਚੁੱਕੇ ਹਨ। 
ਵਿਜੇ ਅਤੇ ਸੁਸ਼ਮਾ ਨੇ ਆਪਣੇ ਬੇਟੇ ਦੀ ਇੱਛਾ ਪੂਰੀ ਕਰਨ ਲਈ ਸਾਰੀਆਂ ਤਿਆਰੀਆਂ ਪੂਰੀਆਂ ਕਰ ਲਈਆਂ ਪਰ ਗੱਲ ਜਦੋਂ ਪੰਡਿਤ ਦੀ ਆਈ ਤਾਂ ਕੋਈ ਵੀ ਪੰਡਿਤ ਉਨ੍ਹਾਂ ਦੇ ਫੇਰੇ ਕਰਵਾਉਣ ਨੂੰ ਰਾਜ਼ੀ ਨਹੀਂ ਸੀ। ਇਕ-ਇਕ ਕਰਕੇ ਸੱਤ ਪੰਡਿਤਾਂ ਨੇ ਇਹ ਸਮਲਿੰਗੀ ਵਿਆਹ ਕਰਵਾਉਣ ਤੋਂ ਇਨਕਾਰ ਕਰ ਦਿੱਤਾ। ਆਖਰਕਾਰ ਇਕ ਪੰਡਿਤ ਇਸ ਕੰਮ ਲਈ ਮੰਨ ਗਿਆ ਅਤੇ ਰਿਸ਼ੀ ਅਤੇ ਡੇਨੀਅਲ ਦਾ ਵਿਆਹ ਪੂਰੀਆਂ ਰਸਮਾਂ ਨਾਲ ਹੋਇਆ। ਉਨ੍ਹਾਂ ਨੇ ਸੰਗੀਤ ਤੋਂ ਲੈ ਕੇ ਫੇਰਿਆਂ ਤੱਕ ਹਰ ਰਸਮ ਕੀਤੀ ਅਤੇ ਇਸ ਤਰ੍ਹਾਂ ਰਿਸ਼ੀ ਅਤੇ ਡੇਨੀਅਲ ਦਾ ਵਿਆਹ ਪਹਿਲਾਂ ਹਿੰਦੂ ਸਮਲਿੰਗੀ ਵਿਆਹ ਬਣ ਗਿਆ। ਰਿਸ਼ੀ ਤੇ ਡੇਨੀਅਲ ਦੇ ਇਸ ਸਮਲਿੰਗੀ ਵਿਆਹ ਤੋਂ ਉਨ੍ਹਾਂ ਦਾ ਪਰਿਵਾਰ ਵੀ ਖੁਸ਼ ਹੈ। 
ਰਿਸ਼ੀ ਦੇ ਪਿਤਾ ਵਿਜੇ ਨੇ ਕਿਹਾ ਕਿ 2007 ਵਿਚ ਜਦੋਂ ਉਨ੍ਹਾਂ ਨੂੰ ਰਿਸ਼ੀ ਦੇ ਸਮਲਿੰਗੀ ਹੋਣ ਬਾਰੇ ਪਤਾ ਲੱਗਾ ਤਾਂ ਉਨ੍ਹਾਂ ਨੂੰ ਬਹੁਤ ਗੁੱਸਾ ਆਇਆ ਸੀ ਪਰ ਹੁਣ ਉਹ ਸਮਝ ਸਕਦੇ ਹਨ ਕਿ ਇਹ ਕੁਦਰਤੀ ਹੈ। ਰਿਸ਼ੀ ਦੇ ਮਾਤਾ-ਪਿਤਾ ਹੁਣ ਇਕ ਸੰਸਥਾ ਸ਼ੁਰੂ ਕਰਨਾ ਚਾਹੁੰਦੇ ਹਨ, ਜਿਸ ਨਾਲ ਲੋਕਾਂ ਨੂੰ ਸਮਲਿੰਗੀ ਵਿਆਹਾਂ ਬਾਰੇ ਸਝਾਇਆ ਜਾ ਸਕੇ ਅਤੇ ਉਨ੍ਹਾਂ ਦੀ ਮਦਦ ਕੀਤੀ ਜਾ ਸਕੇ। ਵਿਜੇ ਨੂੰ ਉਮੀਦ ਹੈ ਕਿ ਉਨ੍ਹਾਂ ਦੇ ਬੇਟੇ ਦੀ ਕਹਾਣੀ ਹੋਰ ਲੋਕਾਂ ਨੂੰ ਵੀ ਪ੍ਰੇਰਿਤ ਕਰੇਗੀ।
Source : http://jagbani.punjabkesari.in/international/news/the-marriage-ceremony-of-rishi-agarwal-with-his-partner-daniel-langdon-536457

ਰਾਹੁਲ ਗਾਂਧੀ ਦਾ ਐਲਾਨ, ਪਾਰਟੀ ਦੇ ਚੁਣੇ ਹੋਏ ਵਿਧਾਇਕ ਕਰਨਗੇ ਪੰਜਾਬ ਦੇ ਮੁੱਖ ਮੰਤਰੀ ਦਾ ਫੈਸਲਾ!
ਚੰਡੀਗੜ੍ਹ— ਪੰਜਾਬ ਦੌਰੇ 'ਤੇ ਆਏ ਕਾਂਗਰਸ ਪਾਰਟੀ ਦੇ ਉਪ-ਪ੍ਰਧਾਨ ਰਾਹੁਲ ਗਾਂਧੀ ਨੇ ਐਲਾਨ ਕੀਤਾ ਕਿ ਭਾਵੇਂ ਸਾਲ 2017 'ਚ ਹੋਣ ਵਾਲੀਆਂ ਵਿਧਾਨ ਸਭਾ ਚੋਣਾਂ ਕੈਪਟਨ ਅਮਰਿੰਦਰ ਸਿੰਘ ਦੀ ਅਗਵਾਈ 'ਚ ਲੜੀਆਂ ਜਾਣਗੀਆਂ ਪਰ ਇਸ ਦਾ ਮਤਲਬ ਇਹ ਨਹੀਂ ਹੈ ਕਿ ਉਹ ਪੰਜਾਬ ਦੇ ਮੁੱਖ ਮੰਤਰੀ ਬਣਨਗੇ। ਉਨ੍ਹਾਂ ਕਿਹਾ ਕਿ ਪੰਜਾਬ ਦਾ ਮੁੱਖ ਮੰਤਰੀ ਕੌਣ ਬਣੇਗਾ, ਇਸ ਦਾ ਫੈਸਲਾ ਪਾਰਟੀ ਦੇ ਚੁਣੇ ਹੋਏ ਵਿਧਾਇਕ ਕਰਨਗੇ। ਪੱਤਰਕਾਰਾਂ ਨਾਲ ਗੈਰ-ਰਸਮੀ ਗੱਲਬਾਤ ਕਰਦਿਆਂ ਰਾਹੁਲ ਨੇ ਕਿਹਾ ਕਿ ਕਾਂਗਰਸ ਪਾਰਟੀ ਦੀ ਇਕ ਪ੍ਰਕਿਰਿਆ ਹੈ, ਜਿਸ ਦੇ ਤਹਿਤ ਪਾਰਟੀ ਦੇ ਵਿਧਾਇਕ ਹੀ ਮੁੱਖ ਮੰਤਰੀ ਦੀ ਚੋਣ ਕਰਦੇ ਹਨ। ਟਿਕਟਾਂ ਦੇ ਐਲਾਨ ਸਬੰਧੀ ਪੁੱਛੇ ਸਵਾਲ 'ਤੇ ਰਾਹੁਲ ਨੇ ਕਿਹਾ ਕਿ ਇਸ ਵਾਰ ਟਿਕਟਾਂ ਦਾ ਐਲਾਨ ਛੇਤੀ ਹੀ ਕਰ ਦਿੱਤਾ ਜਾਵੇਗਾ। ਉਨ੍ਹਾਂ ਸੰਕੇਤ ਦਿੱਤਾ ਕਿ ਇਸ ਵਾਰ 35 ਤੋਂ 40 ਟਿਕਟਾਂ ਨੌਜਵਾਨ ਉਮੀਦਵਾਰਾਂ ਨੂੰ ਦਿੱਤੀਆਂ ਜਾਣਗੀਆਂ। ਉਨ੍ਹਾਂ ਇਹ ਵੀ ਕਿਹਾ ਕਿ ਨੌਜਵਾਨਾਂ ਨੂੰ ਤਰਜੀਹ ਦੇਣ ਦੇ ਨਾਲ-ਨਾਲ ਇਸ ਵਾਰ ਔਰਤਾਂ ਅਤੇ ਹੋਰਨਾਂ ਵਰਗਾਂ ਦੇ ਲੋਕਾਂ ਨੂੰ ਵੀ ਸਗੀ ਨੁਮਾਇੰਦਗੀ ਦਿੱਤੀ ਜਾਵੇਗੀ। 
ਆਉਣ ਵਾਲੀਆਂ ਚੋਣਾਂ 'ਚ ਆਮ ਆਦਮੀ ਪਾਰਟੀ (ਆਪ) ਨਾਲ ਮੁਕਾਬਲੇ ਨੂੰ ਲੈ ਕੇ ਰਾਹੁਲ ਨੇ ਕਿਹਾ ਕਿ ਉਹ 'ਆਪ' ਨੂੰ ਜ਼ਿਆਦਾ ਗੰਭੀਰਤਾ ਨਾਲ ਨਹੀਂ ਲੈਂਦੇ। ਉਨ੍ਹਾਂ ਕਿਹਾ ਕਿ ਦਿੱਲੀ 'ਚ ਆਪ ਇਸ ਕਾਰਨ ਸਫਲ ਹੋ ਗਈ ਕਿਉਂਕਿ ਉੱਥੇ ਕਾਂਗਰਸ ਸਰਕਾਰ ਖਿਲਾਫ ਸੱਤਾ ਵਿਰੋਧੀ ਭਾਵਨਾ ਸੀ। ਪੰਜਾਬ 'ਚ ਸਰਕਾਰ ਕਾਂਗਰਸ ਦੀ ਨਹੀਂ ਸਗੋਂ ਅਕਾਲੀਆਂ ਦੀ ਹੈ ਅਤੇ ਵਿਰੋਧੀ ਭਾਵਨਾ ਅਕਾਲੀਆਂ ਖਿਲਾਫ ਕੰਮ ਕਰ ਰਹੀ ਹੈ। ਪੰਜਾਬ ਦੇ ਮੁੱਦਿਆਂ ਦੀ ਗੱਲ ਕਰਦੇ ਹੋਏ ਉਨ੍ਹਾਂ ਕਿਹਾ ਕਿ ਇਸ ਸਮੇਂ ਨਸ਼ਿਆਂ ਦਾ ਮੁੱਦਾ ਹੀ ਸਭ ਤੋਂ ਗੰਭੀਰ ਅਤੇ ਚਿੰਤਾ ਦਾ ਵਿਸ਼ਾ ਹੈ। ਇਸ ਤੋਂ ਇਲਾਵਾ ਕਿਸਾਨਾਂ ਦੀਆਂ ਆਤਮ-ਹੱਤਿਆਵਾਂ ਅਤੇ ਉਦਯੋਗ ਬੰਦ ਹੋਣ ਤੋਂ ਇਲਾਵਾ ਕੈਂਸਰ ਵਰਗੇ ਮਾਮਲੇ ਵੀ ਮੁੱਖ ਮੁੱਦੇ ਹਨ ਅਤੇ ਇਨ੍ਹਾਂ ਦੇ ਆਧਾਰ 'ਤੇ ਹੀ ਪਾਰਟੀ ਆਪਣਾ ਮੈਨੀਫੈਸਟੋ ਅਤੇ ਰਣਨੀਤੀ ਬਣਾ ਕੇ ਚੋਣ ਲੜੇਗੀ। ਸੋਸ਼ਲ ਮੀਡੀਆ 'ਤੇ ਉਨ੍ਹਾਂ ਖਿਲਾਫ ਲਗਾਤਾਰ ਕੀਤੇ ਜਾ ਰਹੇ ਪ੍ਰਚਾਰ ਸਬੰਧੀ ਪੁੱਛੇ ਜਾਣ 'ਤੇ ਉਨ੍ਹਾਂ ਕਿਹਾ ਕਿ ਮੋਦੀ ਨੇ ਉਨ੍ਹਾਂ ਦਾ ਅਕਸ ਵਿਗਾੜਨ ਲਈ ਵਿਸ਼ੇਸ਼ ਬਜਟ ਰੱਖਿਆ ਹੈ ਪਰ ਸਾਡੀ ਪਾਰਟੀ ਅਜਿਹੀਆਂ ਨੀਤੀਆਂ 'ਚ ਯਕੀਨ ਨਹੀਂ ਰੱਖਦੀ ਕਿ ਆਪਣੇ ਵਿਰੋਧੀਆਂ ਦੇ ਖਿਲਾਫ ਅਜਿਹੀ ਮੁਹਿੰਮ ਚਲਾ ਕੇ ਪ੍ਰਚਾਰ ਕੀਤਾ ਜਾਵੇ।
Source : http://jagbani.punjabkesari.in/punjab/news/rahul-gandhi-mla-punjab-chief-minister-amarinder-singh-536426

ਜਦੋਂ ਇਕ ਹੀ ਘਰੋਂ ਉੱਠੀਆਂ 10 ਅਰਥੀਆਂ ਤਾਂ ਹਰ ਕੋਈ ਰੋਇਆ (ਤਸਵੀਰਾਂ)
ਇੰਦੌਰ— ਮਹਿਦਪੁਰ 'ਚ ਸ਼ਨੀਵਾਰ ਨੂੰ ਇਕ ਹੀ ਪਰਿਵਾਰ ਦੇ 10 ਲੋਕਾਂ ਦੀ ਅੰਤਿਮ ਵਿਦਾਈ ਦੇਣ ਲਈ ਪੂਰਾ ਸ਼ਹਿਰ ਇੱਕਠਾ ਹੋਇਆ। ਇਕੱਠੇ 10 ਲੋਕਾਂ ਦੀਆਂ ਅਰਥੀਆਂ ਜਿੱਥੋਂ ਵੀ ਲੰਘੀਆਂ, ਉੱਥੇ ਹਰ ਅੱਖ 'ਚ ਅੱਥਰੂ ਦਿੱਸੇ। ਪੂਰਾ ਸ਼ਹਿਰ ਸੋਗ 'ਚ ਡੁੱਬਿਆ ਸੀ। ਆਪਣੀਆਂ ਦੁਕਾਨਾਂ ਬੰਦ ਰੱਖ ਲੋਕ ਅੰਤਿਮ ਸੰਸਕਾਰ 'ਚ ਸ਼ਾਮਲ ਹੋਏ। ਕਰਿਆਨਾ ਵਪਾਰੀ ਵਿਨੋਦ ਪਾਲੀਵਾਲ ਅਤੇ ਸਾਰੇ ਮ੍ਰਿਤਕਾਂ ਨੂੰ ਉਨ੍ਹਾਂ ਦੇ ਛੋਟੇ ਭਰਾ ਆਸ਼ੀਸ਼ ਨੇ ਅਗਨੀ ਦਿੱਤੀ। ਸਵੇਰ ਤੋਂ ਹੀ ਵਿਨੋਦ ਪਾਲੀਵਾਲ ਦੇ ਘਰ ਦੇ ਬਾਹਰ ਲੋਕਾਂ ਦੀ ਭੀੜ ਲੱਗ ਗਈ ਸੀ। ਰਿਸ਼ਤੇਦਾਰ ਅਤੇ ਦੋਸਤਾਂ ਤੋਂ ਇਲਾਵਾ ਸ਼ਹਿਰਵਾਸੀ ਵੀ ਪਰਿਵਾਰ ਨੂੰ ਹਮਦਰਦੀ ਦਿੰਦੇ ਰਹੇ। ਸੋਗ 'ਚ ਮਹਿਦਪੁਰ ਦੇ ਸਾਰੇ ਬਾਜ਼ਾਰ ਬੰਦ ਰੱਖੇ ਗਏ ਸਨ। ਪੋਸਟਮਾਰਟਮ ਤੋਂ ਬਾਅਦ ਜਿਵੇਂ ਹੀ ਉਜੈਨ ਤੋਂ ਮ੍ਰਿਤਕਾਂ ਦੀਆਂ ਲਾਸ਼ਾਂ ਘਰ ਪੁੱਜੀਆਂ, ਹਰ ਪਾਸੇ ਰੌਣ ਦੀ ਆਵਾਜ਼ ਆਉਣ ਲੱਗੀ। ਪਰਿਵਾਰ ਦਾ ਸੋਗ ਦੇਖ ਔਰਤਾਂ ਤੋਂ ਇਲਾਵਾ ਪੁਰਸ਼ਾਂ ਦੀਆਂ ਅੱਖਾਂ 'ਚ ਵੀ ਅੱਥਰੂ ਆ ਗਏ। ਰੀਤੀ-ਰਿਵਾਜ਼ ਤੋਂ ਬਾਅਦ ਇਕੱਠੇ 10 ਅਰਥੀਆਂ ਦੀ ਸ਼ਵਯਾਤਰਾ ਕੱਢੀ। ਔਰਤਾਂ ਅਤੇ ਬੱਚਿਆਂ ਨੇ ਛੱਤ 'ਤੇ ਖੜ੍ਹੇ ਹੋ ਕੇ ਅੰਤਿਮ ਵਿਦਾਈ ਦਿੱਤੀ। ਸਾਰੇ ਮ੍ਰਿਤਕਾਂ ਨੂੰ ਸਵ. ਵਿਨੋਦ ਪਾਲੀਵਾਲ ਦੇ ਛੋਟੇ ਭਰਾ ਆਸ਼ੀਸ਼ ਨੇ ਅਗਨੀ ਦਿੱਤੀ। ਮੁਕਤੀਧਾਮ 'ਤੇ ਸ਼ਹਿਰ ਦੇ ਕਈ ਮਸ਼ਹੂਰ ਲੋਕਾਂ ਨੇ ਮ੍ਰਿਤਕਾਂ ਨੂੰ ਸ਼ਰਧਾਂਜਲੀ ਦਿੱਤੀ। 
ਉਜੈਨ-ਆਗਰ ਰੋਡ 'ਤੇ ਸ਼ੁੱਕਰਵਾਰ ਨੂੰ ਸੜਕ ਹਾਦਸੇ 'ਚ 11 ਲੋਕਾਂ ਦੀ ਮੌਤ ਹੋ ਗਈ ਸੀ। ਇਸ 'ਚ ਮਹਿਦਪੁਰ ਦੇ ਪਾਲੀਵਾਲ ਪਰਿਵਾਰ ਦੇ 10 ਲੋਕ ਸ਼ਾਮਲ ਸਨ। ਇਹ ਲੋਕ ਇਕ ਜੀਪ 'ਚ ਸਵਾਰ ਹੋ ਕੇ ਸਿੰਘਸਥ ਦੇਖਣ ਉਜੈਨ ਜਾ ਰਹੇ ਸਨ। ਪਲਵਾ ਪਿੰਡ ਕੋਲ ਇਕ ਡੰਪਰ ਨੇ ਇਨ੍ਹਾਂ ਦੀ ਜੀਪ ਨੂੰ ਟੱਕਰ ਮਾਰ ਦਿੱਤੀ। ਟੱਕਰ ਇੰਨੀ ਜ਼ਬਰਦਸਤ ਸੀ ਕਿ ਜੀਪ ਦਾ ਅਗਲਾ ਹਿੱਸਾ ਪੂਰੀ ਤਰ੍ਹਾਂ ਨੁਕਸਾਨਿਆ ਗਿਆ ਸੀ। ਇਸ ਨਾਲ ਅੱਗੇ ਬੈਠੇ ਲੋਕ ਸੀਟ 'ਤੇ ਹੀ ਚਿਪਕੇ ਰਹਿ ਗਏ ਸਨ। ਜਿਨ੍ਹਾਂ ਨੂੰ ਕਟਰ ਨਾਲ ਕੱਟ ਕੇ ਬਾਹਰ ਕੱਢਿਆ ਗਿਆ। 5 ਲੋਕਾਂ ਦੀ ਮੌਕੇ 'ਤੇ ਹੀ ਮੌਤ ਹੋ ਗਈ ਸੀ, ਜਦੋਂ ਕਿ 6 ਨੇ ਹਸਪਤਾਲ 'ਚ ਦਮ ਤੋੜ ਦਿੱਤਾ ਸੀ। ਕਰਿਆਨਾ ਵਪਾਰੀ ਵਿਨੋਦ ਪਾਲੀਵਾਲ (35), ਮਾਂ ਪੁਸ਼ਪਾ (50), ਪਤਨੀ ਸਰਿਤਾ (32) ਅਤੇ ਬੇਟੀ ਪ੍ਰਿਯਾਂਸ਼ੀ (12), ਚਾਚੀ ਅਨੀਤਾ ਪਤੀ ਰਮੇਸ਼ (45) ਅਤੇ ਪ੍ਰਿਯਾ ਪਤੀ ਸੰਤੋਸ਼ (45), ਭਤੀਜਾ ਮੋਨੂੰ ਪਿਤਾ ਰਮੇਸ਼ (22), ਭੈਣ ਅਨੀਤਾ ਪਤੀ ਆਨੰਦ (33), ਭਾਣਜਾ ਵੇਦਾਂਤ ਪਿਤਾ ਆਨੰਦ (7) ਅਤੇ ਰਿਸ਼ਤੇਦਾਰ ਤਰੁਣ ਪਿਤਾ ਰਾਮਚੰਦਰ (22) ਅਤੇ ਡਰਾਈਵਰ ਬੈਜਨਾਥ ਵਿਸ਼ਵਕਰਮਾ।
Source : http://jagbani.punjabkesari.in/national/news/10-arose-from-a-home-together-arthiyan-cried-every-eye-536421

ਥਾਣੇਦਾਰ ਨੇ ਬੱਚੇ 'ਤੇ ਵਿਖਾਈ ਤਾਕਤ!
ਪਾਇਲ(ਲਖਵੀਰ)-ਸ਼ਹਿਰ 'ਚ ਅੱਜ ਇਕ ਕਾਰ ਨਾਲ ਇਕ  ਬੱਚੇ ਦਾ ਸਾਈਕਲ ਟਕਰਾ ਜਾਣ ਦਾ ਮਸਲਾ ਕਾਫ਼ੀ ਗਰਮਾਗਰਮੀ ਵਿਚ ਪਹੁੰਚ ਗਿਆ। ਇਸ ਦੌਰਾਨ  ਕਾਰ ਚਾਲਕ ਪੁਲਸ ਕਰਮੀ ਨੇ ਰਜ਼ਾਮੰਦੀ ਦੀ ਗੱਲ ਕਰਦੇ ਇਕ ਪੱਤਰਕਾਰ ਨੂੰ ਕੁੱਟਮਾਰ ਕਰਨ ਤੱਕ  ਦੀਆਂ ਸ਼ਰੇਆਮ ਧਮਕੀਆਂ ਤੱਕ ਦੇਣੀਆਂ ਸ਼ੁਰੂ ਕਰ ਦਿੱਤੀਆਂ, ਜਿਸ ਤੋਂ ਬਾਅਦ ਸਥਾਨਕ ਪੁਲਸ  ਸਟੇਸ਼ਨ ਮੁਖ਼ੀ ਦੀ ਕਾਰਵਾਈ ਨੇ ਤਾਂ ਹੱਦ ਹੀ ਮੁਕਾ ਦਿੱਤੀ, ਜਿਸ ਦੇ ਸ਼ਬਦ ਸਨ ਕਿ ਜੇਕਰ  ਸਾਈਕਲ ਚਾਲਕ ਬੱਚਾ ਨਾ ਹੁੰਦਾ ਤਾਂ ਹੁਣ ਤੱਕ ਮੈਂ ਕਦੋਂ ਦਾ ਇਸ 'ਤੇ ਕੋਈ ਨਾ ਕੋਈ ਕੇਸ  ਪਾ ਕੇ ਪਰਚਾ ਕੱਟ ਦੇਣਾ ਸੀ, ਜਿਸ ਨੂੰ ਸੁਣ ਕੇ ਕਾਰ ਚਾਲਕ ਦਾ ਹੈਂਕੜਬਾਜ਼ ਰਵੱਈਆ ਹੋਰ ਵੀ  ਬੁਲੰਦ ਹੋ ਗਿਆ। ਉਕਤ ਸਾਰੀ ਘਟਨਾ ਅੱਜ ਦੁਪਿਹਰ 1 ਵਜੇ ਵਾਪਰੀ ਜਦੋਂ 20 ਕੁ ਦੀ  ਸਾਧਾਰਨ ਸਪੀਡ 'ਤੇ ਜਾਂਦੇ ਇਕ ਥਾਣੇਦਾਰ ਦੀ ਕਾਰ ਦੇ ਅਚਾਨਕ ਬਰੇਕ ਵੱਜ ਜਾਣ ਕਾਰਨ ਪਿੱਛੇ  ਆ ਰਹੇ ਕਿ ਬੱਚੇ ਦਾ ਸਾਈਕਲ ਅਚਾਨਕ ਉਸਦੀ ਕਾਰ ਨਾਲ ਟਕਰਾ ਗਿਆ, ਸਿੱਟੇ ਵਜੋਂ ਕਾਰ ਦੀ  ਪਿਛਲੀ ਲਾਈਟ ਦਾ ਸ਼ੀਸ਼ਾ ਟੁੱਟ ਗਿਆ ਅਤੇ ਬੱਚੇ ਦੇ ਹੱਥ ਦੀਆਂ ਉਂਗਲਾਂ ਵਿਚ ਸ਼ੀਸ਼ਾ ਲੱਗਣ  ਕਾਰਨ ਉਹ ਮਾਮੂਲੀ ਜ਼ਖ਼ਮੀ ਹੋ ਗਿਆ। ਇਸ ਤੋਂ ਬਾਅਦ ਜਿਹੜਾ ਮੰਜਰ ਲੋਕਾਂ ਸਾਹਮਣੇ ਆਇਆ ਸਭ  ਨੂੰ ਹੈਰਾਨ ਕਰ ਦੇਣ ਵਾਲਾ ਸੀ। 
ਉਕਤ ਥਾਣੇਦਾਰ ਨੇ ਜ਼ਖ਼ਮੀ ਬੱਚੇ ਨੂੰ ਕਰੀਬ ਅੱਧੇ  ਘੰਟੇ ਤੱਕ ਨਜ਼ਦੀਕੀ ਹਲਵਾਈ ਦੀ ਦੁਕਾਨ ਬਾਹਰ ਧੁੱਪ 'ਚ ਬਿਨਾਂ ਮੱਲ੍ਹਮ ਪੱਟੀ ਤੋਂ ਹੀ  ਬਿਠਾਈ ਰੱਖ਼ਿਆ ਜਦੋਂਕਿ ਜਨਾਬ ਖ਼ੁਦ ਦੁਕਾਨ ਅੰਦਰ ਪੱਖ਼ੇ ਥੱਲੇ ਬੈਠ ਕੇ ਚਾਹ ਦੀਆ ਚੁਸਕੀਆਂ  ਭਰਦੇ ਰਹੇ। 
ਉਥੇ ਮੌਜੂਦ ਇਕ ਪੱਤਰਕਾਰ ਵੱਲੋਂ ਥਾਣੇਦਾਰ ਨੂੰ ਰਜ਼ਾਮੰਦੀ ਬਾਰੇ ਕਹਿਣ  'ਤੇ ਉਸਨੇ ਬੜੀ ਬਦਤਮੀਜ਼ੀ ਨਾਲ ਗੱਲ ਕਰਦਿਆਂ ਉਸਨੂੰ ਵੀ ਕੁੱਟਮਾਰ ਕਰਨ ਦੀਆਂ ਧਮਕੀਆਂ  ਦਿੰਦਿਆਂ ਉਥੋਂ ਭੱਜ ਜਾਣ ਦਾ ਫ਼ਰਮਾਨ ਸੁਣਾ ਦਿੱਤਾ। ਇਸ ਤੋਂ ਬਾਅਦ ਉਥੇ ਇਕੱਠੇ ਹੋਏ  ਪੱਤਰਕਾਰਾਂ ਨੇ ਵੀ ਉਕਤ ਥਾਣੇਦਾਰ ਦੀਆਂ ਮਿੰਨਤਾਂ ਕੀਤੀਆਂ ਪਰ ਉਹ ਆਪਣੀ ਜ਼ਿੱਦ ਉੱਪਰ ਐਸਾ  ਅੜਿਆ ਕਿ ਬੱਚੇ ਦੇ ਪਿਓ ਨੂੰ ਕਹਿਣ ਲੱਗਾ ਕਿ ਮੇਰੀ ਗੱਡੀ ਦੀ ਲਾਈਟ ਦਾ ਸ਼ੀਸ਼ਾ ਤਾਂ ਪੁਆ  ਦੇ ਪਰ ਮੈਂ ਤੇਰੇ ਬੱਚੇ ਨੂੰ ਪੱਟੀ ਨਹੀਂ ਕਰਵਾ ਕੇ ਦੇਵਾਂਗਾ। ਅਜਿਹੀ ਬੇਇਨਸਾਫ਼ੀ ਮਗਰੋਂ  ਉਕਤ ਬੱਚੇ ਦੇ ਪਿਓ ਨੇ ਉਧਾਰੇ 900 ਰੁਪਏ ਇਕੱਠੇ ਕਰਕੇ ਉਕਤ ਥਾਣੇਦਾਰ ਨੂੰ ਦਿੱਤੇ, ਜਿਸ  ਤੋਂ ਬਾਅਦ ਕਰੀਬ 2 ਘੰਟੇ ਬਾਅਦ ਬੱਚੇ ਦੇ ਮੱਲ੍ਹਮ ਪੱਟੀ ਕਰਵਾਈ ਗਈ।
Source : http://jagbani.punjabkesari.in/punjab/news/crime-536374

ਜਰਮਨੀ ਦੇ ਗੁਰਦੁਆਰਾ ਨਾਨਕਸਰ ਸਤਿਸੰਗ ਦਰਬਾਰ 'ਚ ਬਲਾਸਟ
ਜਰਮਨੀ- ਜਰਮਨੀ ਦੇ ਗੁਰਦੁਆਰਾ ਨਾਨਕਸਰ ਸਤਿਸੰਗ ਦਰਬਾਰ ਵਿਚ ਬੰਬ ਬਲਾਸਟ ਹੋਣ ਦੀ ਖਬਰ ਹੈ। ਅਣਪਛਾਤੇ ਹਮਲਾਵਰ ਵਲੋਂ ਜਰਮਨੀ ਦੇ ਨਾਨਕਸਰ ਸਤਿਸੰਗ ਦਰਬਾਰ 'ਚ ਬੰਬ ਸੁੱਟੇ ਜਾਣ ਕਾਰਨ ਗੁਰਦੁਆਰੇ ਦਾ ਗ੍ਰੰਥੀ ਬੁਰੀ ਤਰ੍ਹਾਂ ਜ਼ਖਮੀ ਹੋ ਗਿਆ।
Source : http://jagbani.punjabkesari.in/international/news/germany-s-shrine-nanaksar-blast-536372

ਆਈ. ਟੀ. ਬੀ. ਪੀ. ਨੇ ਕਿਹਾ : ਜਵਾਨੋਂ, ਫੇਸਬੁੱਕ 'ਤੇ ਲੜਕੀਆਂ ਨਾਲ ਨਾ ਕਰੋ ਦੋਸਤੀ!
ਨਵੀਂ ਦਿੱਲੀ, (ਇੰਟ.)— ਪਾਕਿਸਤਾਨ ਵਲੋਂ ਲਗਾਤਾਰ ਹੋ ਰਹੀ ਜਾਸੂਸੀ ਦੀਆਂ ਕੋਸ਼ਿਸ਼ਾਂ ਦੇ ਦਰਮਿਆਨ ਇੰਡੋ-ਤਿੱਬਤੀਅਨ ਬਾਰਡਰ ਪੁਲਸ (ਆਈ. ਟੀ. ਬੀ. ਪੀ.) ਨੇ ਆਪਣੇ ਜਵਾਨਾਂ ਨੂੰ ਫੇਸਬੁਕ ਦੀ ਵਰਤੋਂ ਵਿਚ ਸਾਵਧਾਨੀ ਵਰਤਣ ਲਈ ਕਿਹਾ ਹੈ। ਜਵਾਨਾਂ ਨੂੰ ਖਾਸ ਕਰਕੇ ਅਣਜਾਣੀਆਂ ਲੜਕੀਆਂ ਦੀ ਫ੍ਰੈਂਡ ਰਿਕੁਐਸਟ ਨੂੰ ਪ੍ਰਵਾਨ ਕਰਨ ਤੋਂ ਬਚਣ ਲਈ ਕਿਹਾ ਗਿਆ ਹੈ।
ਆਈ. ਟੀ. ਬੀ. ਪੀ. ਦੇ ਡਾਇਰੈਕਟਰ ਜਨਰਲ ਕ੍ਰਿਸ਼ਨਾ ਚੌਧਰੀ ਨੇ ਇਸ ਸੰਬੰਧ ਵਿਚ ਦਿਸ਼ਾ-ਨਿਰਦੇਸ਼ ਜਾਰੀ ਕੀਤੇ ਹਨ।  
ਉਨ੍ਹਾਂ ਕਿਹਾ ਕਿ ਸਰਹੱਦੀ ਅਤੇ ਨਾਜ਼ੁਕ ਇਲਾਕਿਆਂ ਵਿਚ ਤਾਇਨਾਤ ਸਾਰੀਆਂ ਯੂਨਿਟਾਂ ਦੇ ਜਵਾਨ ਕਿਸੇ ਤਰ੍ਹਾਂ ਦੇ ਮੋਬਾਈਲ ਐਪਸ ਦੀ ਵਰਤੋਂ ਨਾ ਕਰਨ।  ਖਾਸ ਕਰਕੇ ਜਵਾਨਾਂ ਨੂੰ ਸਮੈਸ਼ ਐਪ ਤੋਂ ਬਚਣ ਦੀ ਸਲਾਹ ਦਿੱਤੀ ਗਈ ਹੈ। ਖਦਸ਼ਾ ਪ੍ਰਗਟਾਇਆ ਗਿਆ ਹੈ ਕਿ ਇਸ ਐਪ ਦੇ ਡਾਟਾ ਨੂੰ ਪਾਕਿਸਤਾਨੀ ਹੈਂਕਰਜ਼ ਚੋਰੀ ਕਰ ਸਕਦੇ ਹਨ।
ਇਸ ਤੋਂ ਪਹਿਲਾਂ ਫੌਜ ਨੇ ਆਪਣੇ ਅਧਿਕਾਰੀਆਂ ਅਤੇ ਜਵਾਨਾਂ ਨੂੰ ਵੀ ਗੂਗਲ ਪਲੇਅ ਸਟੋਰ 'ਤੇ ਮੌਜੂਦ 3 ਐਪਸ ਵੀ-ਚੈਟ, ਸਮੈਸ਼ ਅਤੇ ਲਾਈਨ ਨੂੰ ਡਾਊਨਲੋਡ ਕਰਨ ਤੋਂ ਮਨ੍ਹਾ ਕੀਤਾ ਸੀ।
ਸੂਤਰਾਂ ਅਨੁਸਾਰ ਪਾਕਿਸਤਾਨ ਦੇ ਅਜਿਹੈ ਹੈਕਰਜ਼ ਜੋ ਕਥਿਤ ਤੌਰ 'ਤੇ ਆਈ. ਐੱਸ. ਆਈ. ਅਤੇ ਦੂਸਰੇ ਅੱਤਵਾਦੀ ਸੰਗਠਨਾਂ ਲਈ ਕੰਮ ਕਰਦੇ ਹਨ, ਉਹ ਫੇਸਬੁੱਕ ਰਾਹੀਂ ਸੁਰੱਖਿਆ ਬਲਾਂ 'ਤੇ ਨਿਸ਼ਾਨਾ ਲਗਾ ਰਹੇ ਹਨ। ਸਭ ਤੋਂ ਪਹਿਲਾਂ ਉਹ ਖੂਬਸੂਰਤ ਲੜਕੀਆਂ ਦੀ ਫੇਕ ਪ੍ਰੋਫਾਈਲ ਨਾਲ ਉਨ੍ਹਾਂ ਨੂੰ ਫੇਸਬੁੱਕ 'ਤੇ ਮਿੱਤਰਤਾ ਦੀ ਬੇਨਤੀ ਭੇਜਦੇ ਹਨ। ਇਸ ਤੋਂ ਮਗਰੋਂ ਉਨ੍ਹਾਂ ਅੱਗੇ ਚੈਟ ਲਈ ਕੋਈ ਵਿਸ਼ੇਸ਼ ਐਪ ਡਾਊਨ ਕਰਨ ਲਈ ਕਿਹਾ ਜਾਂਦਾ ਹੈ।
Source : http://jagbani.punjabkesari.in/national/news/i-t-b-p-said-men-not-friendship-with-girls-on-facebook-536339

IPL-9 'ਚ ਲਗਾਤਾਰ ਤੀਸਰੀ ਜਿੱਤ ਤੋਂ ਬਾਅਦ ਬੋਲੇ ਸੁਰੇਸ਼ ਰੈਨਾ!
ਮੁੰਬਈ- ਆਈ. ਪੀ. ਐੱਲ. ਸੀਜ਼ਨ-9 ਦਾ ਨੌਵਾਂ ਮੈਚ ਮੁੰਬਈ ਇੰਡੀਅਨਸ ਅਤੇ ਗੁਜਰਾਤ ਲਾਇਨਸ ਦੇ ਵਿਚਕਾਰ ਹੋਇਆ। ਗੁਜਰਾਤ ਲਾਇਨਸ ਵਲੋਂ ਐਰੋਨ ਫਿੰਚ ਨੇ 54 ਗੇਂਦਾਂ 'ਚ 67 ਦੌੜਾਂ ਬਣਾ ਕੇ ਟੀਮ ਨੂੰ ਸ਼ਾਨਦਾਰ ਜਿੱਤ ਦਿਵਾਈ। ਜਿਸ ਦੀ ਬਦੌਲਤ ਉਨ੍ਹਾਂ ਨੂੰ 'ਮੈਨ ਆਫ ਦਿ ਮੈਚ' ਦਿੱਤਾ ਗਿਆ। 
ਆਈ. ਪੀ. ਐੱਲ. ਸੀਜ਼ਨ-9 'ਚ ਲਗਾਤਾਰ ਤੀਸਰੀ ਜਿੱਤ ਤੋਂ ਬਾਅਦ ਸੁਰੇਸ਼ ਰੈਨਾ ਨੇ ਕਿਹਾ ਕਿ ਮੈਚ ਬਹੁਤ ਵਧੀਆ ਰਿਹਾ ਅਤੇ ਮੁੰਬਈ ਨੂੰ ਹਰਾਉਣਾ ਸਾਡੇ ਲਈ ਬਹੁਤ ਮੁਸ਼ਕਿਲ ਸੀ। ਉਨ੍ਹਾਂ ਕਿਹਾ ਕਿ ਜਦੋਂ ਅਸੀਂ ਦਬਾਅ ਵਿਚ ਸੀ ਤਾਂ ਐਰੋਨ ਫਿੰਚ ਨੇ ਮੁਸੀਬਤ ਸਮੇਂ ਸ਼ਾਨਦਾਰ ਬੱਲੇਬਾਜ਼ੀ ਕੀਤੀ ਅਤੇ ਸਾਡੀ ਗੇਂਦਬਾਜ਼ੀ ਅਤੇ ਬੱਲੇਬਾਜ਼ੀ ਸਹੀ ਰਹੀ। 
ਜਦੋਂ ਉਨ੍ਹਾਂ ਤੋਂ ਪੁੱਛਿਆ ਗਿਆ ਕਿ ਫਿੰਚ ਦੀ ਫਿਟਨੈੱਸ ਸਹੀ ਹੈ ਤਾਂ ਰੈਨਾ ਨੇ ਦੱਸਿਆ ਕਿ ਫਿੰਚ ਬਿਲਕੁਲ ਠੀਕ ਹਨ ਅਤੇ ਉਹ ਅਗਲਾ ਮੈਚ ਵੀ ਖੇਡਣਗੇ। ਦੱਸ ਦਈਏ ਕਿ ਮੈਚ ਦੌਰਾਨ ਫਿੰਚ ਨੂੰ ਮਾਸਪੇਸ਼ੀਆਂ 'ਚ ਖਿਚਾਅ ਆਇਆ ਸੀ। ਜਿਸ ਤੋਂ ਨਾਰਾਜ਼ ਹੋ ਕੇ ਉਨ੍ਹਾਂ ਨੇ ਹੈਲਮਟ ਜ਼ੋਰ ਨਾਲ ਗਰਾਊਂਡ 'ਤੇ ਮਾਰਿਆ ਪਰ ਫਿੰਚ ਅਗਲਾ ਮੈਚ ਖੇਡਣਗੇ। ਰੈਨਾ ਨੇ ਅੱਗੇ ਕਿਹਾ ਕਿ ਤਿੰਨਾਂ ਮੈਚਾਂ 'ਚ ਐਰੋਨ ਫਿੰਚ ਨੇ ਸ਼ਾਨਦਾਰ ਬੱਲੇਬਾਜ਼ੀ ਕੀਤੀ। ਜਿਸ ਦੀ ਬਦੌਲਤ ਸਾਨੂੰ ਮੈਚ ਜਿੱਤਣ 'ਚ ਆਸਾਨੀ ਹੋਈ ਹੈ।  
ਮੁੰਬਈ ਇੰਡੀਅਨਸ ਨੇ ਪਹਿਲਾਂ ਬੱਲੇਬਾਜ਼ੀ ਕਰਦਿਆਂ 144 ਦੌੜਾਂ ਦਾ ਟੀਚਾ ਗੁਜਰਾਤ ਲਾਇਨਸ ਨੂੰ ਦਿੱਤਾ। ਰੋਮਾਂਚਕ ਮੈਚ 'ਚ ਗੁਜਰਾਤ ਲਾਇਨਸ ਨੇ 3 ਵਿਕਟਾਂ ਤੋਂ ਮੁੰਬਈ ਇੰਡੀਅਨਸ ਹਰਾ ਦਿੱਤਾ। ਮੁੰਬਈ ਇੰਡੀਅਨਸ ਦੀ ਬੱਲੇਬਾਜ਼ੀ ਕੁਝ ਖਾਸ ਨਹੀਂ ਰਹੀ। ਮੁੰਬਈ ਵਲੋਂ ਪਾਰਥਿਵ ਪਟੇਲ ਨੇ 29 ਗੇਂਦਾਂ 'ਚ 34 ਦੌੜਾਂ ਬਣਾਈਆਂ। ਅੰਤ ਦੇ ਓਵਰਾਂ 'ਚ ਕੁਰਨਾਲ ਪਾਂਡਿਯਾ ਨੇ 11 ਗੇਂਦਾਂ 'ਚ 20 ਅਤੇ ਟਿਮ ਸਾਓਥੀ ਨੇ 11 ਗੇਂਦਾਂ 'ਚ 25 ਦੌੜਾਂ ਬਣਾਈਆਂ, ਜਿਸ ਦੀ ਬਦੌਲਤ ਮੁੰਬਈ ਇੰਡੀਅਨਸ 143 ਦੌੜਾਂ ਹੀ ਬਣਾ ਸਕੀ।
Source : http://jagbani.punjabkesari.in/sports/news/after-their-third-consecutive-win-in-the-ipl-9-said-suresh-raina-536313

ਸ਼ਾਨਦਾਰ ਬੱਲੇਬਾਜ਼ੀ ਦੀ ਬਦੌਲਤ ਐਰੋਨ ਫਿੰਚ ਬਣੇ 'ਮੈਨ ਆਫ ਦਿ ਮੈਚ'
ਮੁੰਬਈ- ਆਈ. ਪੀ. ਐੱਲ. ਸੀਜ਼ਨ-9 ਦਾ ਨੌਵਾਂ ਮੈਚ ਮੁੰਬਈ ਇੰਡੀਅਨਸ ਅਤੇ ਗੁਜਰਾਤ ਲਾਇਨਸ ਦੇ ਵਿਚਕਾਰ ਹੋਇਆ। ਗੁਜਰਾਤ ਲਾਇਨਸ ਵਲੋਂ ਐਰੋਨ ਫਿੰਚ ਨੇ 54 ਗੇਂਦਾਂ 'ਚ 67 ਦੌੜਾਂ ਬਣਾ ਕੇ ਟੀਮ ਨੂੰ ਸ਼ਾਨਦਾਰ ਜਿੱਤ ਦਿਵਾਈ। ਜਿਸ ਦੀ ਬਦੌਲਤ ਉਨ੍ਹਾਂ ਨੂੰ 'ਮੈਨ ਆਫ ਦਿ ਮੈਚ' ਦਿੱਤਾ ਗਿਆ। 
ਮੁੰਬਈ ਇੰਡੀਅਨਸ ਨੇ ਪਹਿਲਾਂ ਬੱਲੇਬਾਜ਼ੀ ਕਰਦਿਆਂ 144 ਦੌੜਾਂ ਦਾ ਟੀਚਾ ਗੁਜਰਾਤ ਲਾਇਨਸ ਨੂੰ ਦਿੱਤਾ। ਰੋਮਾਂਚਕ ਮੈਚ 'ਚ ਗੁਜਰਾਤ ਲਾਇਨਸ ਨੇ 3 ਵਿਕਟਾਂ ਤੋਂ ਮੁੰਬਈ ਇੰਡੀਅਨਸ ਹਰਾ ਦਿੱਤਾ। ਮੁੰਬਈ ਇੰਡੀਅਨਸ ਦੀ ਬੱਲੇਬਾਜ਼ੀ ਕੁਝ ਖਾਸ ਨਹੀਂ ਰਹੀ। ਮੁੰਬਈ ਵਲੋਂ ਪਾਰਥਿਵ ਪਟੇਲ ਨੇ 29 ਗੇਂਦਾਂ 'ਚ 34 ਦੌੜਾਂ ਬਣਾਈਆਂ। ਅੰਤ ਦੇ ਓਵਰਾਂ 'ਚ ਕੁਰਨਾਲ ਪਾਂਡਿਯਾ ਨੇ 11 ਗੇਂਦਾਂ 'ਚ 20 ਅਤੇ ਟਿਮ ਸਾਓਥੀ ਨੇ 11 ਗੇਂਦਾਂ 'ਚ 25 ਦੌੜਾਂ ਬਣਾਈਆਂ, ਜਿਸ ਦੀ ਬਦੌਲਤ ਮੁੰਬਈ ਇੰਡੀਅਨਸ 143 ਦੌੜਾਂ ਹੀ ਬਣਾ ਸਕੀ।
Source : http://jagbani.punjabkesari.in/sports/news/uperb-batting-aaron-finch-became-the-man-of-the-match-536307

ਰੋਮਾਂਚਕ ਮੈਚ 'ਚ ਗੁਜਰਾਤ ਲਾਇਨਸ ਨੇ ਮੁੰਬਈ ਇੰਡੀਅਨਸ ਨੂੰ 3 ਵਿਕਟਾਂ ਤੋਂ ਹਰਾਇਆ
ਮੁੰਬਈ, (ਯੂ. ਐੱਨ. ਆਈ.)- ਆਰੋਨ ਫਿੰਚ (ਅਜੇਤੂ 67) ਦੀ ਸ਼ਾਨਦਾਰ ਅਰਧ ਸੈਂਕੜੇ ਵਾਲੀ ਮੈਚ ਜੇਤੂ ਪਾਰੀ ਦੇ ਦਮ 'ਤੇ ਗੁਜਰਾਤ ਲਾਇਨਜ਼ ਨੇ ਆਈ. ਪੀ. ਐੱਲ.-9 ਦੇ ਆਖਰੀ ਗੇਂਦ ਤਕ ਚੱਲੇ ਬੇਹੱਦ ਰੋਮਾਂਚਕ ਮੁਕਾਬਲੇ ਵਿਚ ਸ਼ਨੀਵਾਰ ਨੂੰ ਸਾਬਕਾ ਚੈਂਪੀਅਨ ਮੁੰਬਈ ਇੰਡੀਅਨਜ਼ ਨੂੰ 3 ਵਿਕਟਾਂ ਨਾਲ ਹਰਾ ਕੇ ਟੂਰਨਾਮੈਂਟ ਵਿਚ ਲਗਾਤਾਰ ਤੀਜੀ ਜਿੱਤ ਦਰਜ ਕੀਤੀ। 
ਤਜਰਬੇਕਾਰ ਭਾਰਤੀ ਕ੍ਰਿਕਟਰ ਸੁਰੇਸ਼ ਰੈਨਾ ਦੀ ਕਪਤਾਨੀ ਵਾਲੀ ਗੁਜਰਾਤ ਨੇ ਟਾਸ ਜਿੱਤ ਕੇ ਮੁੰਬਈ ਇੰਡੀਅਨਜ਼ ਨੂੰ ਪਹਿਲਾਂ ਬੱਲੇਬਾਜ਼ੀ ਲਈ ਸੱਦਾ ਦਿੱਤਾ ਤੇ ਮੁੰਬਈ ਨੇ 8 ਵਿਕਟਾਂ 'ਤੇ 143 ਦੌੜਾਂ ਦਾ ਸਕੋਰ ਬਣਾਇਆ, ਜਿਸ ਤੋਂ ਬਾਅਦ ਗੁਜਰਾਤ ਨੇ 20 ਓਵਰਾਂ ਵਿਚ 7 ਵਿਕਟਾਂ 'ਤੇ 147 ਦੌੜਾਂ ਬਣਾ ਕੇ ਇਸ ਟੀਚੇ ਨੂੰ ਹਾਸਲ ਕਰ ਲਿਆ। ਆਖਰੀ ਗੇਂਦ ਤਕ ਚੱਲੇ ਇਸ ਮੁਕਾਬਲੇ ਵਿਚ ਫਿੰਚ ਨੇ 54 ਗੇਂਦਾਂ ਵਿਚ ਸੱਤ ਚੌਕਿਆਂ ਤੇ ਇਕ ਛੱਕੇ ਦੀ ਮਦਦ ਨਾਲ 67 ਦੌੜਾਂ ਦੀ ਪਾਰੀ ਖੇਡੀ। ਉਸ ਨੇ ਕਪਤਾਨ ਰੈਨਾ (27) ਨਾਲ ਦੂਜੀ ਵਿਕਟ ਲਈ 53 ਦੌੜਾਂ ਜੋੜੀਆਂ। 
ਗੁਜਰਾਤ ਨੂੰ ਆਖਰੀ ਗੇਂਦ 'ਤੇ 13 ਦੌੜਾਂ ਦੀ ਲੋੜ ਸੀ ਤੇ ਉਸ ਕੋਲ ਪੰਜ ਵਿਕਟਾਂ ਬਾਕੀ ਸਨ ਪਰ ਮਿਸ਼ੇਲ ਮੈਕਲੇਨਘਨ  ਨੇ 19ਵੇਂ ਓਵਰ ਵਿਚ ਦੋ ਵਿਕਟਾਂ ਲੈ ਕੇ ਗੁਜਰਾਤ ਨੂੰ ਦਬਾਅ ਵਿਚ ਲਿਆ ਦਿੱਤਾ । ਮੈਕਲੇਨਘਨ ਨੇ ਦੂਜੀ ਗੇਂਦ 'ਤੇ ਜੇਮਸ ਫਾਕਨਰ (07) ਤੇ ਫਿਰ ਚੌਥੀ ਗੇਂਦ 'ਤੇ ਪ੍ਰਵੀਨ ਕੁਮਾਰ (00) ਨੂੰ ਪੈਵੇਲੀਅਨ ਭੇਜਿਆ। 
ਗੁਜਰਾਤ ਨੂੰ ਆਖਰੀ ਓਵਰ ਵਿਚ 11 ਦੌੜਾਂ ਦੀ ਲੋੜ ਸੀ ਤੇ ਧਵਲ ਕੁਲਕਰਨੀ ਨੇ ਜਸਪ੍ਰੀਤ ਬੁਮਰਾਹ ਦੀ ਤੀਜੀ ਗੇਂਦ 'ਤੇ ਚੌਕਾ ਲਗਾ ਕੇ ਫਰਕ ਨੂੰ ਕੁਝ ਘੱਟ ਕੀਤਾ। ਇਸ ਤੋਂ ਬਾਅਦ  ਫਿੰਚ ਨੇ ਪੰਜਵੀਂ ਗੇਂਦ 'ਤੇ 2 ਦੌੜਾਂ ਲੈ ਕੇ ਸਕੋਰ ਬਰਾਬਰ ਕੀਤਾ ਤੇ ਗੁਜਰਾਤ ਨੂੰ ਫਿਰ ਆਖਰੀ ਗੇਂਦ 'ਤੇ ਸਿਰਫ ਇਕ ਦੌੜ ਦੀ ਲੋੜ ਸੀ। ਫਿੰਚ ਨੇ ਆਖਰੀ ਗੇਂਦ 'ਤੇ ਸ਼ਾਨਦਾਰ ਚੌਕਾ ਲਗਾ ਕੇ ਜਿੱਤ ਦਾ ਸਿਹਰਾ ਆਪਣੀ ਟੀਮ ਦੇ ਸਿਰ ਸਜਾ ਦਿੱਤਾ।
Source : http://jagbani.punjabkesari.in/sports/news/gujarat-lions-beat-3-wicket-win-over-the-mumbai-indians-in-a-thrilling-match-536306

ਡਾਕਟਰ ਵਲੋਂ ਅਲਟਰਾਸਾਊਂਡ ਕਰਵਾਉਣ ਗਈ ਔਰਤ ਨਾਲ ਛੇੜਛਾੜ
ਰਾਜਪੁਰਾ (ਮਸਤਾਨਾ)—  ਰਾਜਪੁਰਾ ਵਿਖੇ ਕੁਝ ਹੀ ਦਿਨ ਪਹਿਲਾਂ ਸਥਾਨਕ ਸਰਕਾਰੀ ਹਸਪਤਾਲ ਵਿਖੇ ਕਿਸੇ ਲੜਕੀ ਨੇ ਇਕ  ਡਾਕਟਰ 'ਤੇ ਛੇੜਛਾੜ ਦਾ ਦੋਸ਼ ਲਾਇਆ ਸੀ, ਜਿਸਦਾ ਗੁੱਸਾ ਲੋਕਾਂ ਵਿਚ ਅਜੇ ਵੀ ਠੰਡਾ ਨਹੀਂ  ਹੋਇਆ ਸੀ ਕਿ ਸ਼ਨੀਵਾਰ ਨੂੰ ਮੁੜ ਰਾਜਪੁਰਾ ਟਾਊੂਨ ਵਿਖੇ ਇਕ ਅਲਟਰਾਸਾਊੂਂਡ ਕਰਨ ਵਾਲੇ  ਰੇਡੀਓਲਿਸਟ ਡਾਕਟਰ ਨਾਲ ਲੋਕਾਂ ਨੇ ਬਦਸਲੂਕੀ ਕੀਤੀ ਅਤੇ ਉਸ ਨਾਲ ਮਾਰਕੁੱਟ ਵੀ ਕੀਤੀ,  ਜਦੋਂ ਲੋਕਾਂ ਕੋਲੋਂ ਪੁੱਛਿਆ ਗਿਆ ਤਾਂ ਉੁਨ੍ਹਾਂ ਦੱਸਿਆ ਕਿ ਇਕ ਔਰਤ ਜਿਹੜੀ ਇਸ ਡਾਕਟਰ  ਕੋਲ ਅਲਟਰਾਸਾਊੂਂਡ ਕਰਵਾਉੁਣ ਲਈ ਗਈ ਸੀ, ਨਾਲ ਉੁਕਤ ਡਾਕਟਰ ਨੇ ਛੇੜਛਾੜ ਕੀਤੀ ਹੈ, ਜਿਸ  ਕਾਰਨ ਉਸ ਔਰਤ ਦੇ ਪਤੀ ਅਤੇ ਰਿਸ਼ਤੇਦਾਰਾਂ ਨੇ ਡਾਕਟਰ ਨੂੰ ਫੜ ਕੇ ਕੁੱਟਮਾਰ ਸ਼ੁਰੂ ਕਰ  ਦਿੱਤੀ।
ਮਾਰਕੁੱਟ ਹੁੰਦੀ ਦੇਖ ਕੇ ਲੋਕਾਂ ਦੀ ਭੀੜ ਇਕੱਠੀ ਹੋ ਗਈ ਅਤੇ ਸੂਚਨਾ ਮਿਲਦੇ  ਹੀ ਥਾਣਾ ਸਿਟੀ ਦੀ ਪੁਲਸ ਮੌਕੇ 'ਤੇ ਪੁੱਜ ਗਈ ਅਤੇ ਡਾਕਟਰ ਨੂੰ ਲੋਕਾਂ ਕੋਲੋਂ ਛੁਡਵਾ ਕੇ  ਸੁਰੱਖਿਆ ਲਈ ਨਾਲ ਥਾਣੇ ਲੈ ਗਈ। ਗੁੱਸੇ ਵਿਚ ਆਏ ਔਰਤ ਦੇ ਰਿਸ਼ਤੇਦਾਰਾਂ ਨੇ ਡਾਕਟਰ  ਖਿਲਾਫ ਨਾਅਰੇਬਾਜ਼ੀ ਵੀ ਕੀਤੀ। ਇਸ ਸੰਬੰਧੀ ਥਾਣਾ ਸਿਟੀ ਦੇ ਐਡੀਸ਼ਨਲ ਐੈੱਸ. ਐੈੱਚ. ਓ.  ਕੰਵਰਪਾਲ ਨਾਲ ਸੰਪਰਕ ਕੀਤਾ ਤਾਂ ਉੁਨ੍ਹਾਂ ਦੱਸਿਆ ਕਿ ਡਾਕਟਰ ਨੂੰ ਪੁਲਸ ਨੇ ਹਿਰਾਸਤ ਵਿਚ  ਲੈ ਲਿਆ ਹੈ ਅਤੇ ਮਾਮਲੇ ਦੀ ਜਾਂਚ ਵੀ ਕੀਤੀ ਜਾ ਰਹੀ ਹੈ।
Source : http://jagbani.punjabkesari.in/punjab/news/doctor-woman-molestation-536284

ਪਾਕਿਸਤਾਨ ਵਲੋਂ ਹੁਣ ਭਾਰਤ 'ਤੇ ਕਬੂਤਰ ਹਮਲਾ
ਖਾਲੜਾ/ਭਿੱਖੀਵਿੰਡ (ਰਾਜੀਵ, ਬੱਬੂ)—  ਪਾਕਿਸਤਾਨ ਵੱਲੋਂ ਹੁਣ ਭਾਰਤ 'ਤੇ ਕਬੂਤਰ ਹਮਲਾ ਕੀਤਾ ਜਾ ਰਿਹਾ ਹੈ, ਜਿਸ ਵਿਚ ਪਾਕਿਸਤਾਨ  ਦੀ ਕੋਈ ਵੱਡੀ ਸਾਜ਼ਿਸ਼ ਦਾ ਸ਼ੱਕ ਪ੍ਰਗਟਾਇਆ ਜਾ ਰਿਹਾ ਹੈ, ਜਿਸ ਦੀ ਤਾਜ਼ਾ ਮਿਸਾਲ ਸਰਹੱਦੀ  ਜ਼ਿਲਾ ਤਰਨਤਾਰਨ ਦੇ ਪਿੰਡ ਨਾਰਲੀ ਤੋਂ ਕੁਝ ਦਿਨ ਪਹਿਲਾਂ ਤੇ ਹੁਣ ਗੋਇੰਦਵਾਲ ਸਾਹਿਬ ਤੋਂ  ਫੜੇ ਪਾਕਿਸਤਾਨੀ ਪਾਲਤੂ ਕਬੂਤਰ ਤੋਂ ਮਿਲਦੀ ਹੈ। 
ਪਾਕਿਸਤਾਨ ਵੱਲੋਂ ਵੱਖ-ਵੱਖ  ਤਰੀਕਿਆਂ ਨਾਲ ਭਾਰਤ ਨੂੰ ਆਪਣਾ ਨਿਸ਼ਾਨਾ ਬਣਾਇਆ ਜਾਂਦਾ ਰਿਹਾ ਹੈ ਤੇ ਕੁਝ ਸਮੇਂ ਤੋਂ  ਪਾਕਿਸਤਾਨ ਵਾਲੀ ਸਾਈਡ ਤੋਂ ਹੈਰੋਇਨ ਦੀ ਸਪਲਾਈ ਪਾਈਪ ਰਾਹੀਂ ਹੁੰਦੀ ਰਹੀ, ਫਿਰ  ਅੰਮ੍ਰਿਤਸਰ ਰੇਲ ਗੱਡੀ ਦੇ ਹੇਠਾਂ ਹੈਰੋਇਨ ਲੁਕਾ ਕੇ ਭੇਜੀ ਗਈ ਪਰ ਇਨ੍ਹਾਂ ਸਾਰੇ  ਤਰੀਕਿਆਂ ਨੂੰ ਬੀ.ਐਸ.ਐਫ. ਸਮੇਂ-ਸਮੇਂ 'ਤੇ ਫੇਲ੍ਹ ਕਰਦੀ ਰਹੀ ਪਰ ਹੁਣ ਪਿਛਲੇ 2 ਦਿਨ  ਪਹਿਲਾਂ ਸਰਹੱਦੀ ਇਲਾਕੇ ਕਸਬਾ ਖਾਲੜਾ ਦੇ ਭਾਰਤ/ਪਾਕਿਸਤਾਨ ਨਾਲ ਲੱਗਦੀ ਸਰਹੱਦ 'ਤੇ  ਰੁੱਖਾਂ 'ਤੇ ਬੈਠੇ ਕਬੂਤਰ ਕਾਬੂ ਕਰਕੇ ਵੇਖੇ ਤਾਂ ਉਸ ਦੇ ਪੈਰਾਂ ਵਿਚ ਪਾਕਿਸਤਾਨ ਦਾ ਫੌਨ  ਨੰਬਰ ਲਿਖਿਆ ਸੀ, ਜੋ ਸ਼ਨੀਲਾਕ ਨੂੰ ਮੁੜ ਥਾਣਾ ਸ੍ਰੀ ਗੋਇੰਦਵਾਲ ਸਾਹਿਬ ਦੇ ਥਾਣਾ ਮੁੱਖੀ  ਅਸ਼ਵਨੀ ਕੁਮਾਰ ਨੇ ਕਾਬੂ ਕੀਤਾ, ਜਿਸ ਦੇ ਪੈਰ ਵਿਚ ਪਾਕਿਸਤਾਨੀ ਮੋਹਰ ਅਤੇ ਫੌਨ ਨੰਬਰ  ਲਿਖੇ ਹੋਏ ਸਨ।
Source : http://jagbani.punjabkesari.in/punjab/news/pakistan-pigeons-attack-536282

ਬਾਦਲ ਕਰੇ ਤਾਂ ਧੋਖਾ, ਕੇਜਰੀਵਾਲ ਕਰੇ ਤਾਂ ਗਲਤੀ! (ਵੀਡੀਓ)
ਜਲੰਧਰ : ਆਮ ਆਦਮੀ  ਪਾਰਟੀ ਦੇ ਸੂਬਾ ਕਨਵੀਨਰ ਸੁੱਚਾ ਸਿੰਘ ਛੋਟੇਪੁਰ ਦੇ ਬਿਆਨਾਂ ਤੋਂ ਇੰਝ ਜਾਪ ਰਿਹਾ ਹੈ ਕਿ  ਪਾਣੀ ਦੇ ਮੁੱਦੇ 'ਤੇ ਜੋ ਕੁਝ ਬਾਕੀ ਸਿਆਸੀ ਪਾਰਟੀਆਂ ਨੇ ਕੀਤਾ ਹੈ, ਉਹ ਪੰਜਾਬ ਨਾਲ  ਧੋਖਾ ਸੀ, ਪਰ ਦਿੱਲੀ 'ਚ ਕੇਜਰੀਵਾਲ ਨੇ ਜੋ ਅਦਾਲਤ 'ਚ ਹਲਫਨਾਮਾ ਦਾਇਰ ਕੀਤਾ ਉਹ ਇਕ  ਗਲਤੀ ਸੀ। ਸੁੱਚਾ ਸਿੰਘ ਛੋਟੇਪੁਰ ਕਿਸ ਤਰ੍ਹਾਂ ਅਰਵਿੰਦ ਕੇਜਰੀਵਾਲ ਦਾ ਬਚਾਅ ਕਰਦੇ ਨਜ਼ਰ  ਆਏ ਇਹ ਤੁਸੀਂ ਆਪ ਹੀ ਵੀਡੀਓ 'ਚ ਸੁਣ ਲਵੋ। 
ਇਸ ਤੋਂ ਇਲਾਵਾ ਸੁੱਚਾ ਸਿੰਘ ਛੋਟੇਪੁਰ ਮੁੱਖ ਮੰਤਰੀ ਅਹੁਦੇ ਦੇ ਉਮੀਦਵਾਰ ਦੇ ਨਾਂ ਦਾ ਐਲਾਨ ਕਰਨ ਤੋਂ ਇਨਕਾਰ ਕਰਦੇ ਵੇਖੇ ਗਏ।
Source : http://jagbani.punjabkesari.in/jalandhar/news/aap-sucha-singh-chhotepur-arvind-kejriwal-536278

ਜਥੇਦਾਰ ਬਲਜੀਤ ਸਿੰਘ ਦਾਦੂਵਾਲ ਦੀ ਸਿਆਸੀ ਪਾਰਟੀਆਂ ਨੂੰ ਚਿਤਾਵਨੀ
ਤਲਵੰਡੀ ਸਾਬੋ  (ਮੁਨੀਸ਼)— ਸਰਬੱਤ ਖਾਲਸਾ ਵਲੋਂ ਥਾਪੇ ਗਏ ਤਖ਼ਤ ਸ੍ਰੀ ਦਮਦਮਾ ਸਾਹਿਬ ਦੇ ਜਥੇਦਾਰ ਅਤੇ  ਪੰਥਕ ਸੇਵਾ ਲਹਿਰ ਦੇ ਮੁੱਖੀ ਭਾਈ ਬਲਜੀਤ ਸਿੰਘ ਦਾਦੂਵਾਲ ਨੇ ਕਈ ਸਿਆਸੀ ਪਾਰਟੀਆਂ  ਸਿੱਖਾਂ ਨੂੰ ਟੋਪੀਆਂ ਨਾ ਪਹਿਨਾਉਣ ਦੀ ਸਲਾਹ ਦਿੰਦੇ ਹੋਏ ਚਿਤਵਾਨੀ ਦਿੰਦਿਆਂ ਕਿਹਾ ਕੇ  ਸਰਦਾਰਾਂ ਨੂੰ ਟੋਪੀਆਂ ਪਵਾਉਣ ਦਾ ਅਮਲ ਤੁਰੰਤ ਬੰਦ ਕਰਨ ਨਹੀ ਤਾਂ ਸਖ਼ਤ ਕਦਮ ਪੁੱਟੇ  ਜਾਣਗੇ।
ਜਥੇਦਾਰ ਦਾਦੂਵਾਲ ਵਲੋਂ ਜਾਰੀ ਇਕ ਪ੍ਰੈਸ ਬਿਆਨ ਵਿਚ ਕਿਹਾ ਕਿ ਕਈ ਸਿਆਸੀ  ਪਾਰਟੀਆਂ ਸਿੱਖਾਂ ਨੂੰ ਟੋਪੀਆਂ ਪਹਿਨਾਉਣ ਲੱਗੀਆਂ ਹੋਇਆ ਹਨ ਜਾਂ ਤਾਂ ਉਹ ਸਿੱਖ ਮਰਿਯਾਦਾ  ਤੋਂ ਅਨਜਾਣ ਹਨ ਜਾਂ ਕਿਸੇ ਸੋਚੀ ਸਮਝੀ ਸਾਜ਼ਿਸ਼ ਤਹਿਤ ਇਸ ਕਾਰਵਾਈ ਨੂੰ ਅੰਜਾਮ ਦੇ ਰਹੀਆਂ  ਹਨ ਭਾਜਪਾ, ਕਾਂਗਰਸ, ਆਮ ਆਦਮੀ ਪਾਰਟੀ ਤੋਂ ਇਲਾਵਾ ਸ਼੍ਰੋਮਣੀ ਅਕਾਲੀ ਦਲ ਵੀ ਇਸ ਤੋਂ  ਪਿੱਛੇ ਨਹੀਂ ਹੈ ਉਨ੍ਹਾਂ ਵਲੋਂ ਵੀ ਤੱਕੜੀ ਵਾਲੀਆਂ ਟੋਪੀਆਂ ਛਪਵਾ ਕੇ ਵੰਡੀਆਂ ਜਾ ਰਹੀਆ  ਹਨ, ਕਿਸੇ ਵੀ ਗੈਰ ਸਿੱਖ ਨੂੰ ਉਨ੍ਹਾਂ ਦੇ ਧਰਮ ਅਨੁਸਾਰ ਸੌ ਵਾਰ ਟੋਪੀ ਪਹਿਨਾਉਣ ਕੋਈ  ਇਤਰਾਜ਼ ਨਹੀਂ ਪਰ ਸਿੱਖ ਸਰਦਾਰ ਨੂੰ ਟੋਪੀ ਪੁਆਉਣ ਦਾ ਉਨ੍ਹਾਂ ਨੂੰ ਸਖ਼ਤ ਇਤਰਾਜ਼ ਹੈ।  ਉਨ੍ਹਾਂ ਕਿਹਾ ਕਿ ਸਿੱਖ ਨੂੰ ਆਪਣੀ ਪਾਰਟੀ  'ਚ ਸ਼ਾਮਲ ਕਰਨ ਲਈ ਹੋਰ ਕਈ ਤਰੀਕੇ ਹੋ ਸਕਦੇ  ਹਨ ਪਰ ਟੋਪੀ ਨਹੀਂ।
ਜਥੇਦਾਰ ਦਾਦੂਵਾਲ ਨੇ ਸਿਆਸੀ ਪਾਰਟੀਆਂ ਨੂੰ ਚਿਤਾਵਨੀ ਦਿੰਦਿਆਂ  ਕਿਹਾ ਕੇ ਸਰਦਾਰਾਂ ਨੂੰ ਟੋਪੀਆਂ ਪਵਾਉਣ ਦਾ ਅਮਲ ਤੁਰੰਤ ਬੰਦ ਕਰਨ ਨਹੀ ਤਾਂ ਜੋ ਸੰਗਤਾਂ  ਦੀਆਂ ਸ਼ਿਕਾਇਤਾਂ ਆ ਰਹੀਆਂ ਹਨ, ਉਨ੍ਹਾਂ ਦੇ ਮੱਦੇਨਜ਼ਰ ਸਖ਼ਤ ਕਦਮ ਚੁੱਕੇ ਜਾਣਗੇ। ਉਨ੍ਹਾਂ  ਸਿੱਖਾਂ ਨੂੰ ਵੀ ਕਿਸੇ ਵੀ ਪਾਰਟੀ ਦੀ ਟੋਪੀ ਪਹਿਨਣ ਦੇ ਰੁਝਾਣ ਤੋਂ ਦੂਰ ਰਹਿਣ ਲਈ ਕਿਹਾ  ਹੈ।
Source : http://jagbani.punjabkesari.in/punjab/news/baljit-singh-daduwal-political-parties-warning-536263

ਪੰਜਾਬ ਵਾਸੀਆਂ ਨੂੰ ਦਵਾਂਗੇ ਸੁਚੱਜੀ ਸਰਕਾਰ : ਰਾਹੁਲ
ਚੰਡੀਗੜ੍ਹ : ਪੰਜਾਬ ਵਿਧਾਨ  ਸਭਾ ਚੋਣਾਂ ਦੇ ਨੇੜੇ ਆਉਂਦਿਆਂ ਹੀ ਕਾਂਗਰਸ ਦੇ ਮੀਤ ਪ੍ਰਧਾਨ ਰਾਹੁਲ ਗਾਂਧੀ ਨੇ ਪੰਜਾਬ  ਫੇਰੀ ਵਧਾ ਦਿੱਤੀ ਹੈ। ਜ਼ੀਰਕਪੁਰ ਵਿਚ ਕਾਂਗਰਸੀ ਵਰਕਰਾਂ ਨਾਲ ਬੈਠਕ ਕਰਨ ਪੁੱਜੇ ਰਾਹੁਲ  ਗਾਂਧੀ ਨੇ ਪੰਜਾਬ ਦੀ ਜਨਤਾ ਨੂੰ ਸੰਦੇਸ਼ ਦਿੱਤਾ ਹੈ ਕਿ ਉਹ ਸੂਬੇ ਦੇ ਵਿਕਾਸ ਲਈ ਇਕ  ਸੁਚੱਜੀ ਸਰਕਾਰ ਲੈ ਕੇ ਆਉਣਗੇ। 
ਪੱਤਰਕਾਰਾਂ ਨਾਲ ਗੱਲਬਾਤ ਕਰਦੇ ਹੋਏ ਰਾਹੁਲ ਗਾਂਧੀ  ਨੇ ਕਿਹਾ ਕਿ ਲੋਕ ਅਕਾਲੀ-ਭਾਜਪਾ ਸਰਕਾਰ ਤੋਂ ਦੁੱਖੀ ਹਨ ਅਤੇ ਇਸ ਵਾਰ ਲੋਕ ਕਾਂਗਰਸ ਦੀ  ਹੀ ਸਰਕਾਰ ਬਣਾਉਣਗੇ। ਰਾਹੁਲ ਗਾਂਧੀ ਦਾ ਕਹਿਣਾ ਹੈ ਕਿ ਕਾਂਗਰਸ ਇਕ ਜੁੱਟ ਹੈ ਅਤੇ ਇਸ  ਵਾਰ ਵਿਧਾਨ ਸਭਾ ਚੋਣਾਂ ਵਿਚ ਕਾਂਗਰਸ ਹੀ ਸੱਤਾ 'ਚ ਆਏਗੀ।
Source : http://jagbani.punjabkesari.in/punjab/news/rahul-gandhi-congress-elections-536261

ਤਾਜ ਮਹਿਲ 'ਚ ਸ਼ਾਹੀ ਪਰਿਵਾਰ ਦਾ ਖੂਬਸੂਰਤ ਜੋੜਾ (ਦੇਖੋ ਤਸਵੀਰਾਂ)
ਨਵੀਂ ਦਿੱਲੀ/ ਲੰਡਨ— ਪ੍ਰਿੰਸੇਸ ਡਾਇਨਾ ਦੇ ਭਾਰਤ ਆਉਣ ਤੋਂ ਬਾਅਦ 24 ਸਾਲਾਂ ਬਾਅਦ ਬ੍ਰਿਟਿਸ਼ ਸ਼ਾਹੀ ਪਰਿਵਾਰ ਦਾ ਕੋਈ ਮੈਂਬਰ ਤਾਜ ਮਹਿਲ ਦੇ ਦੀਦਾਰ ਕਰਨ ਲਈ ਆਇਆ ਅਤੇ ਇਸ ਮੁਹੱਬਤ ਦੀ ਨਿਸ਼ਾਨੀ ਨੂੰ ਦੇਖਣ ਤੋਂ ਬਾਅਦ ਉਨ੍ਹਾਂ ਦੇ ਮੂੰਹੋਂ ਇਹੀ ਨਿਕਲਿਆ, 'ਵਾਹ ਤਾਜ, ਵਾਹ!' 
ਜ਼ਿਕਰਯੋਗ ਹੈ ਕਿ ਭਾਰਤ ਅਤੇ ਭੂਟਾਨ ਦੇ ਸੱਤ ਦਿਨਾਂ ਦੇ ਦੌਰੇ 'ਤੇ ਆਇਆ ਸ਼ਾਹੀ ਜੋੜਾ ਪ੍ਰਿੰਸ ਵਿਲੀਅਮ ਅਤੇ ਉਨ੍ਹਾਂ ਦੀ ਪਤਨੀ ਕੇਟ ਮਿਡਲਟਨ ਆਪਣੇ ਦੌਰੇ ਦੇ ਆਖਰੀ ਦਿਨ ਤਾਜ ਮਹਿਲ ਦੇਖਣ ਪਹੁੰਚਿਆ। ਪ੍ਰਿੰਸ ਵਿਲੀਅਮ ਦੀ ਮਾਤਾ ਪ੍ਰਿੰਸੇਜ਼ ਡਾਇਨਾ 24 ਸਾਲ ਪਹਿਲਾਂ ਤਾਜ ਮਹਿਲ ਦੇ ਦੀਦਾਰ ਲਈ ਆਈ ਸੀ। ਡਾਇਨਾ ਦੇ ਨਾਂ 'ਤੇ ਇੱਥੇ ਲਵਰਸ ਬੈਂਚ ਦਾ ਨਾਂ ਬਦਲ ਕੇ ਡਾਇਨਾ ਬੈਂਚ ਰੱਖ ਦਿੱਤਾ ਗਿਆ ਸੀ, ਜਿਸ 'ਤੇ ਬੈਠ ਕੇ ਉਸ ਨੇ ਕਈ ਤਸਵੀਰਾਂ ਖਿਚਵਾਈਆਂ ਸਨ। 24 ਸਾਲਾਂ ਬਾਅਦ ਅੱਜ ਜਦੋਂ ਪ੍ਰਿੰਸੇਜ਼ ਡਾਇਨਾ ਦੇ ਨੂੰਹ-ਪੁੱਤਰ ਤਾਜ ਮਹਿਲ ਦੇਖਣ ਪਹੁੰਚੇ ਤਾਂ ਦੋਵੇਂ ਕਾਫੀ ਖੁਸ਼ ਨਜ਼ਰ ਆਏ। ਉਨ੍ਹਾਂ ਨੇ ਪ੍ਰਿੰਸੇਜ਼ ਡਾਇਨਾ ਦੀਆਂ ਯਾਦਾਂ ਨੂੰ ਵੀ ਤਾਜ਼ਾ ਕੀਤਾ ਅਤੇ ਭਾਰਤ ਦੇ ਇਤਿਹਾਸ ਵਿਚ ਇਕ ਸੁਨਹਿਰੀ ਤੇ ਯਾਦ ਕਰਨ ਯੋਗ ਪਲ ਵੀ ਜੋੜ ਦਿੱਤਾ। ਪ੍ਰਿੰਸੇਸ ਡਾਇਨਾ ਨੇ ਤਾਜ ਮਹਿਲ ਦੀ ਡਾਇਰੀ ਵਿਚ ਸਿਰਫ ਆਪਣੇ ਹਸਤਾਖਰ ਕੀਤੇ ਸਨ ਅਤੇ ਕਿਹਾ ਸੀ ਕਿ 'ਤਾਜ ਦੀ ਖੂਬਸੂਰਤੀ ਉਸ ਦੇ ਬਿਆਨ ਤੋਂ ਪਰ੍ਹੇ ਹੈ, ਜਿਸ ਨੂੰ ਉਹ ਸ਼ਬਦਾਂ ਵਿਚ ਨਹੀਂ ਪਰੋ ਸਕਦੀ।'
Source : http://jagbani.punjabkesari.in/international/news/british-royal-couple-in-taj-mahal-536246

ਪੰਜਾਬ ਨੂੰ ਨਹੀਂ ਕੀਤਾ ਬਦਨਾਮ : ਰਾਹੁਲ ਗਾਂਧੀ (ਵੀਡੀਓ)
ਚੰਡੀਗੜ੍ਹ : ਪੰਜਾਬ 'ਚ ਵਾਧੂ ਨਸ਼ਾ  ਹੋਣ ਦੇ ਬਿਆਨ 'ਤੇ ਵਿਰੋਧੀਆਂ ਦੇ ਨਿਸ਼ਾਨੇ 'ਤੇ ਰਹੇ ਕਾਂਗਰਸ ਦੇ ਮੀਤ ਪ੍ਰਧਾਨ ਰਾਹੁਲ  ਗਾਂਧੀ ਨੇ ਆਪਣਾ ਪੱਖ ਰੱਖਿਆ ਹੈ। ਚੰਡੀਗੜ੍ਹ ਪੁੱਜੇ ਰਾਹੁਲ ਗਾਂਧੀ ਨੇ ਕਿਹਾ ਕਿ ਉਨ੍ਹਾਂ  ਨਾ ਤਾਂ ਕਦੇ ਪੰਜਾਬ ਨੂੰ ਬਦਨਾਮ ਕੀਤਾ ਹੈ ਅਤੇ ਨਾ ਹੀ ਕੋਈ ਪੰਜਾਬ ਨੂੰ ਬਦਨਾਮ ਕਰ  ਸਕਦਾ ਹੈ। ਉਨ੍ਹਾਂ ਪੰਜਾਬ ਨੂੰ ਦੇਸ਼ ਦਾ ਦਿੱਲ ਦੱਸਿਆ ਹੈ। 
ਚੰਡੀਗੜ੍ਹ ਪੁੱਜੇ ਰਾਹੁਲ  ਗਾਂਧੀ ਨੇ ਪੱਤਰਕਾਰਾਂ ਨਾਲ ਗੱਲਬਾਤ ਕਰਦਿਆਂ ਕਿਹਾ ਕਿ ਉਹ ਕਦੇ ਵੀ ਪੰਜਾਬ ਨੂੰ ਬਦਨਾਮ  ਨਹੀਂ ਕਰ ਸਕਦੇ, ਉਹ ਤਾਂ ਪੰਜਾਬ ਸੂਬੇ ਦੀ ਹਰ ਸੰਭਵ ਮਦਦ ਕਰਨਾ ਚਾਹੁੰਦੇ ਹਨ।
Source : http://jagbani.punjabkesari.in/punjab/news/rahul-gandhi-drug-journalist-536233

ਕੈਨੇਡਾ 'ਚ ਪੰਜਾਬਣ ਬਣੀ 'ਵੂਮੈਨ ਆਫ ਦਿ ਈਅਰ' (ਤਸਵੀਰਾਂ)
ਵਾਟਰਲੂ— ਕੈਨੇਡਾ ਵਿਚ ਪੰਜਾਬੀ ਐੱਮ. ਪੀ. ਅਤੇ ਲਘੂ ਉਦਯੋਗ ਤੇ ਸੈਰ-ਸਪਾਟੇ ਬਾਰੇ ਮੰਤਰੀ ਬਰਦੀਸ਼ ਚੱਗਰ ਨੇ ਇਕ ਵਾਰ ਫਿਰ ਪੰਜਾਬੀ ਭਾਈਚਾਰੇ ਦਾ ਨਾਂ ਰੌਸ਼ਨ ਕਰ ਦਿੱਤਾ ਹੈ। ਬਰਦੀਸ਼ ਚੱਗਰ ਨੂੰ 'ਪਿੰਕ ਐਟੀਚਿਊਡ' ਸੰਬੰਧੀ ਇਕ ਸਮਾਗਮ ਵਿਚ 'ਵੂਮੈਨ ਆਫ ਦਿ ਈਅਰ' ਐਵਾਰਡ ਨਾਲ ਸਨਮਾਨਤ ਕੀਤਾ ਗਿਆ। ਪਿੰਕ ਐਟੀਚਿਊਡ ਇਕ ਮੁਹਿੰਮ ਹੈ, ਜਿਸ ਰਾਹੀਂ ਹਰ ਸਾਲ ਦੱਖਣੀ ਭਾਰਤੀ ਔਰਤਾਂ ਦੇ ਹੁਨਰ ਦੀ ਪਛਾਣ ਕੀਤੀ ਜਾਂਦੀ ਹੈ ਅਤੇ ਸਮਾਜ, ਰਾਜਨੀਤੀ ਅਤੇ ਅਰਥਵਿਵਸਥਾ ਦੇ ਖੇਤਰ ਵਿਚ ਖਾਸ ਉਪਲੱਬਧੀਆਂ ਹਾਸਲ ਕਰਨ ਵਾਲੀਆਂ ਔਰਤਾਂ ਨੂੰ ਐਵਾਰਡ ਦੇ ਕੇ ਸਨਮਾਨਤ ਕੀਤਾ ਜਾਂਦਾ ਹੈ। 'ਪਿੰਕ ਐਟੀਚਿਊਡ-2016' ਦੇ ਐਵਾਰਡਜ਼ ਵਿਚ ਵੀ ਕਈ ਅਜਿਹੀਆਂ ਔਰਤਾਂ ਨੂੰ ਸਨਮਾਨਤ ਕੀਤਾ ਗਿਆ, ਜਿਨ੍ਹਾਂ ਵਿਚ ਬਰਦੀਸ਼ ਚੱਗਰ ਦਾ ਨਾਂ ਖਾਸ ਤੌਰ 'ਤੇ ਜ਼ਿਕਰਯੋਗ ਹੈ। 
ਦੱਸਣਯੋਗ ਹੈ ਕਿ ਚੱਗਰ ਨੇ ਨਵੰਬਰ, 2015 ਵਿਚ ਕੈਨੇਡਾ ਵਿਚ ਹੋਈਆਂ ਸੰਘੀ ਚੋਣਾਂ ਵਿਚ ਵਾਟਰਲੂ ਦੇ ਚੋਣ ਮੈਦਾਨ ਤੋਂ ਜਿੱਤ ਹਾਸਲ ਕਰਕੇ ਲਿਬਰਲ ਸਰਕਾਰ ਦੀ ਜਿੱਤ ਵਿਚ ਵੱਡਾ ਯੋਗਦਾਨ ਪਾਇਆ ਸੀ। ਚੱਗਰ, ਕੈਨੇਡਾ ਦੀ ਪਾਰਲੀਮੈਂਟ ਵਿਚ ਪਹੁੰਚਣ ਵਾਲੇ 17 ਪੰਜਾਬੀਆਂ 'ਚੋਂ ਇਕ ਹੈ ਅਤੇ ਪ੍ਰਧਾਨ ਮੰਤਰੀ ਟਰੂਡੋ ਨੇ ਉਸ ਨੂੰ ਲਘੂ ਉਦਯੋਗ ਅਤੇ ਸੈਰ-ਸਪਾਟਾ ਮੰਤਰਾਲਾ ਸੌਂਪ ਕੇ ਪੰਜਾਬੀ ਭਾਈਚਾਰੇ ਦਾ ਮਾਣ ਵਧਾਇਆ ਸੀ। ਬਰਦੀਸ਼ ਤੋਂ ਇਲਾਵਾ ਤਿੰਨ ਹੋਰ ਪੰਜਾਬੀਆਂ ਨੂੰ ਕੈਨੇਡਾ ਦੇ ਮੰਤਰਾਲੇ ਸੌਂਪੇ ਗਏ ਸਨ, ਜਿਨ੍ਹਾਂ ਵਿਚ ਹਰਜੀਤ ਸਿੰਘ ਸੱਜਣ, ਨਵਦੀਪ ਸਿੰਘ ਬੈਂਸ,ਅਮਰਜੀਤ ਸੋਹੀ ਨੂੰ ਅਹਿਮ ਮੰਤਰਾਲੇ ਸੌਂਪੇ ਗਏ ਹਨ।
Source : http://jagbani.punjabkesari.in/international/news/bardish-chagger-receiving-the-2016-woman-of-the-year-award-at-pink-attitude-16-536222

ਅੰਮ੍ਰਿਤਸਰ ਦੀ ਦਰਗਾਹ 'ਚ ਹੋਇਆ ਭਿਆਨਕ ਟਕਰਾਅ, ਵੀਡੀਓ 'ਚ ਦੇਖੋ ਕਿਵੇਂ ਚੱਲੇ ਘਸੁੰਨ-ਮੁੱਕੇ
ਅੰਮ੍ਰਿਤਸਰ  : ਇਹ ਤਸਵੀਰਾਂ ਨੇ ਅੰਮ੍ਰਿਤਸਰ ਦੇ ਪੱਛਮੀ ਇਲਾਕੇ 'ਚ ਸਥਿਤ ਬਾਬਾ ਨਟ ਪੀਰ ਦੀ ਦਰਗਾਹ  ਦੀਆਂ ਜਿੱਥੇ ਦੋ ਧਿਰਾਂ 'ਚ ਇੰਨਾ ਭਿਆਨਕ ਟਕਰਾਅ ਹੋ ਗਿਆ ਕਿ ਧਾਰਮਿਕ ਸਥਾਨ ਦੇ ਅੰਦਰ ਹੀ  ਡਾਂਗਾ ਸੋਟੇ ਚੱਲ ਗਏ। ਦਰਅਸਲ ਅੰਮ੍ਰਿਤਸਰ ਵਾਸੀ ਕਮਲ ਨਾਂ ਦਾ ਵਿਅਕਤੀ ਆਪਣੇ ਜਨਮ ਦਿਨ  ਦਾ ਕੇਕ ਕੱਟਣ ਲਈ ਪਰਿਵਾਰ ਸਮੇਤ ਦਰਗਾਹ ਗਿਆ ਸੀ ਪਰ ਦਰਗਾਹ ਦੇ ਸੇਵਾਦਾਰ ਨੇ ਉਨ੍ਹਾਂ  ਨੂੰ ਧਾਰਮਿਕ ਸਥਾਨ 'ਤੇ ਅਜਿਹਾ ਕਰਨ ਤੋਂ ਇਨਕਾਰ ਕੀਤਾ ਤਾਂ ਦੋਵੇਂ ਧਿਰਾਂ 'ਚ ਟਕਰਾਅ ਹੋ  ਗਿਆ। 
ਲੜਾਈ ਦਾ ਇਹ ਸਾਰਾ ਵੀਡੀਓ ਦਰਗਾਹ 'ਚ ਲੱਗੇ ਸੀ. ਸੀ. ਟੀ. ਵੀ. 'ਚ ਕੈਦ ਹੋ  ਗਿਆ। ਸ਼ਿਕਾਇਤ ਕਰਤਾ ਦਾ ਦੋਸ਼ ਹੈ ਕਿ ਦਰਗਾਹ ਦੇ ਸੇਵਾਦਾਰ ਨੇ ਉਨ੍ਹਾਂ 'ਤੇ ਹਮਲਾ ਕੀਤਾ।  ਦੂਜੇ ਪਾਸੇ ਸੇਵਾਦਾਰ ਨੇ ਦੋਸ਼ ਲਗਾਇਆ ਹੈ ਕਿ ਦੂਜੀ ਧਿਰ ਉਸ ਨੂੰ ਦਰਗਾਹ 'ਚੋਂ ਕੱਢਣਾ  ਚਾਹੁੰਦੀ ਹੈ। ਪੁਲਸ ਵਲੋਂ ਸਾਰੇ ਮਾਮਲੇ ਦੀ ਤਫਤੀਸ਼ ਕੀਤੀ ਜਾ ਰਹੀ ਹੈ।
Source : http://jagbani.punjabkesari.in/punjab/news/dargah-fight-in-amritsar-video-536177

ਵਾਢੀ ਤੋਂ ਪਹਿਲਾਂ ਹੀ ਕਿਸਾਨਾਂ 'ਤੇ ਟੁੱਟਿਆ ਕਹਿਰ, 113 ਏਕੜ ਕਣਕ ਸੜ ਕੇ ਸੁਆਹ (ਵੀਡੀਓ)
ਮੋਗਾ  : ਮੋਗਾ ਅਤੇ ਬਠਿੰਡਾ ਦੇ ਪਿੰਡਾਂ ਵਿਚ ਲਗਭਗ 113 ਏਕੜ ਕਣਕ ਫਸਲ ਸੜ ਕੇ ਸੁਆਹ ਹੋ ਗਈ  ਹੈ। ਅੱਗ ਲੱਗਣ ਦੇ ਕਾਰਨਾਂ ਦਾ ਅਜੇ ਤਕ ਪਤਾ ਨਹੀਂ ਲੱਗ ਸਕਿਆ ਹੈ ਪਰ ਲੋਕਾਂ ਦਾ ਮੰਨਣਾ  ਹੈ ਕਿ ਇਹ ਅੱਗ ਸ਼ਾਇਦ ਨਜ਼ਦੀਕੀ ਗੁਰਦੁਆਰਾ ਸਾਹਿਬ ਦੇ ਲੰਗਰ ਘਰ ਤੋਂ ਖੇਤਾਂ ਤਕ ਪਹੁੰਚੀ  ਹੈ। ਕਿਸਾਨਾਂ ਨੇ ਦੱਸਿਆ ਕਿ ਉਨ੍ਹਾਂ ਦੀ ਫਸਲ ਪੂਰੀ ਤਰ੍ਹਾਂ ਸੜ ਗਈ ਹੈ।
ਸਥਿਤੀ ਦਾ  ਜਾਇਜ਼ਾ ਲੈਣ ਪਹੁੰਚੇ ਖੇਤੀਬਾੜੀ ਮੰਤਰੀ ਤੋਤਾ ਸਿੰਘ ਨੇ ਕਿਸਾਨਾਂ ਨੂੰ ਜਲਦ ਤੋਂ ਜਲਦ  ਮੁਆਵਜ਼ਾ ਦਵਾਉਣ ਦੀ ਗੱਲ ਆਖੀ ਹੈ। ਦੂਜੇ ਪਾਸੇ ਕਿਸਾਨਾਂ ਨੇ ਰੋਸ ਜਤਾਇਆ ਹੈ ਫਾਇਰ  ਬ੍ਰਿਗੇਡ ਅੱਗ ਲੱਗਣ ਤੋਂ ਇਕ ਘੰਟਾ ਦੇਰੀ ਨਾਲ ਪਹੁੰਚੀ ਹੈ, ਜੇਕਰ ਫਾਇਰ ਬ੍ਰਿਗੇਡ ਸਮਾਂ  ਰਹਿੰਦੇ ਪਹੁੰਚ ਜਾਂਦੀ ਤਾਂ ਸ਼ਾਇਦ ਨੁਕਸਾਨ ਘੱਟ ਹੁੰਦਾ। ਫਾਇਰ ਬ੍ਰਿਗੇਡ ਦੀ ਢਿੱਲੀ  ਕਾਰਗੁਜ਼ਾਰੀ ਕਾਰਨ ਉਨ੍ਹਾਂ ਦਾ ਜ਼ਿਆਦਾ ਨੁਕਸਾਨ ਹੋਇਆ ਹੈ।
Source : http://jagbani.punjabkesari.in/punjab/news/wheat-farmer-tota-singh-536164

ਓਟਾਵਾ ਸਿਟੀ ਹਾਲ 'ਚ 'ਸਿੱਖ ਵਿਰਾਸਤੀ ਮਹੀਨੇ' ਸੰਬੰਧੀ ਸਮਾਗਮ ਦੀਆਂ ਰੌਣਕਾਂ (ਤਸਵੀਰਾਂ)
ਓਟਾਵਾ—ਕੈਨੇਡਾ 'ਚ ਓਨਟਾਰੀਓ ਦੇ ਓਟਾਵਾ ਵਿਖੇ ਸਥਿਤ ਸਿਟੀ ਹਾਲ ਵਿਚ 15 ਅਪ੍ਰੈਲ ਨੂੰ ਸਿੱਖ ਵਿਰਾਸਤੀ ਮਹੀਨੇ ਨਾਲ ਸੰਬੰਧਤ ਸਮਾਗਮ ਕਰਵਾਇਆ ਗਿਆ। ਇਸ ਸਮਾਗਮ ਵਿਚ ਉਚੇਚੇ ਤੌਰ 'ਤੇ ਓਟਾਵਾ ਦੇ ਮੇਅਰ ਜਿਮ ਵਾਟਸਨ ਅਤੇ ਨਿਊ ਡੈਮੋਕ੍ਰੇਟਿਕ ਪਾਰਟੀ ਦੇ ਨੇਤਾ ਅਤੇ ਓਨਟਾਰੀਓ ਦੇ ਅਸੈਂਬਲੀ ਮੈਂਬਰ ਜਗਮੀਤ ਸਿੰਘ ਧਾਲੀਵਾਲ ਨੇ ਹਿੱਸਾ ਲਿਆ। ਜਗਮੀਤ ਨੇ ਇੱਥੇ ਕੌਮੀ ਝੰਡੇ ਨਾਲ ਸ਼੍ਰੀ ਨਿਸ਼ਾਨ ਸਾਹਿਬ ਨੂੰ ਲਹਿਰਾਇਆ। ਉਨ੍ਹਾਂ ਆਪਣੇ ਟਵਿੱਟਰ 'ਤੇ ਟਵੀਟ ਕਰਕੇ ਦੱਸਿਆ ਕਿ ਸ਼੍ਰੀ ਨਿਸ਼ਾਨ ਸਾਹਿਬ ਨੂੰ ਓਨਟਾਰੀਓ ਦੀ ਪਾਰਲੀਮੈਂਟ ਵਿਚ ਲਹਿਰਾਉਣ ਦਾ ਮਾਣ ਹਾਸਲ ਕਰਕੇ ਉਹ ਬਹੁਤ ਖੁਸ਼ ਹਨ। ਉਨ੍ਹਾਂ ਤੋਂ ਇਲਾਵਾ ਸਿੱਖ ਭਾਈਚਾਰੇ ਨਾਲ ਸੰਬੰਧਤ ਕਈ ਅਹਿਮ ਸ਼ਖਸੀਅਤਾਂ ਨੇ ਸਿਟੀ ਹਾਲ ਦੇ ਸਿੱਖ ਵਿਰਾਸਤੀ ਮਹੀਨੇ ਸੰਬੰਧੀ ਸਮਾਗਮ ਵਿਚ ਹਿੱਸਾ ਲਿਆ। ਸਿੱਖ ਸੰਗਤਾਂ ਹੁੰਮ-ਹੁੰਮਾ ਕੇ ਸਿਟੀ ਹਾਲ ਵਿਖੇ ਪਹੁੰਚੀਆਂ। 
ਜ਼ਿਕਰਯੋਗ ਹੈ ਕਿ ਕੈਨੇਡਾ ਦੇ ਓਨਟਾਰੀਓ ਵਿਚ ਅਪ੍ਰੈਲ ਮਹੀਨੇ ਨੂੰ ਸਿੱਖ ਵਿਰਾਸਤੀ ਮਹੀਨੇ ਦੇ ਤੌਰ 'ਤੇ ਮਨਾਇਆ ਜਾਂਦਾ ਹੈ। 2013 ਵਿਚ ਇਸ ਸੰਬੰਧੀ ਬਿੱਲ-52 ਪਾਸ ਕੀਤਾ ਗਿਆ ਸੀ। ਅਪ੍ਰੈਲ ਦਾ ਮਹੀਨਾ ਉਂਝ ਵੀ ਸਿੱਖਾਂ ਲਈ ਬੇਹੱਦ ਖਾਸ ਹੁੰਦਾ ਹੈ ਕਿਉਂਕਿ ਇਸ ਮਹੀਨੇ ਹੀ ਖਾਲਸਾ ਪੰਥ ਦੀ ਸਥਾਪਨਾ ਕੀਤੀ ਗਈ ਸੀ ਅਤੇ ਵਿਸਾਖੀ ਦਾ ਤਿਉਹਾਰ ਮਨਾਇਆ ਜਾਂਦਾ ਹੈ।
Source : http://jagbani.punjabkesari.in/international/news/sikh-heritage-month-has-been-officially-proclaimed-in-the-city-hall-of-ottawa-536161

